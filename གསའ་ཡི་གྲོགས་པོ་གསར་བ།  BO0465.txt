

གསའ་ཡི་གྲོགས་པོ་གསར་པ།
བོད་ཀྱི་སྲོག་ཆགས་ཀྱི་སྒྲུང་གཏམ།
མཡེ་ཁལ་བྷག་ལིས་བརྩམས།

ཚན་པ་དང་པོ། སྒྲུང་གཏམ།

གསའ་ཡི་གྲོགས་པོ་གསར་པ།
ཐམས་ཅད་ལེགས་པར་གྲུབ་རྗེས་སུ།། ཡིད་ཆེས་ཐོབ་པ་དོན་གྱི་གནད།།
བོད་ཀྱི་མཐའ་མཚམས་ལ་ཡོད་པའི་རྒྱ་གར་གྱི་ས་གནས་ལ་དྭགས།
གསའ་མོ་དེ་ཤིན་ཏུ་མགོ་བོ་རྨོངས། ས་མཐོའི་གངས་ཀྱི་ཁྲོད་དུ་གསའ་མོ་དེའི་ཚང་གི་ཉེ་འདབས་སུ་ཟུག་རྔུ་སྡང་
བའི་རྙི་ཞིག་ཡོད་པ་དེའི་ནང་མོའི་རྐང་པ་ཡ་གཅིག་ཚུད་ཡོད། མོས་མགྱོགས་མྱུར་ཐབས་ཤེས་ཤིག་མ་ཐུབ་ཚེ་
དེ་གར་རང་ཉིད་ཀྱི་ཕྲུ་གུ་ཆུང་ཆུང་གཉིས་དང་མཉམ་དུ་ཚེ་སྲོག་འཆོར་རྒྱུ་ལས་མ་འདས། གློ་བུར་དུ་གངས་ཀྱི་
གསེབ་ནས་ཡ་མཚན་ཅན་གྱི་མི་ཞིག་ཡོང་སྟེ་མོ་ལ་རྫས་ཁབ་གཅིག་འཕངས། རྫས་ཀྱིས་བཟི་བ་དང་མོ་ས་ལ་
འགྱེལ། འོན་ཀྱང་མོ་དྲན་པ་ཡོངས་སུ་འཐོར་མེད་སྟབས་གཟུགས་དབྱིབས་རྣམས་རབ་རིབ་ཏུ་སྣང་གི་ཡོད། མི་
དེས་མོའི་རྐང་པ་ནས་རྙི་དེ་བཀྲོལ་ཐབས་བྱེད་བཞིན་འདུག ད་ཆ་མོ་མགོ་རྦད་དེ་འཐོམ། མི་གཅིག་གིས་མོ་
གསོད་ཕྱིར་རྙི་བཙུགས་པ་དང་། ཡང་མི་གཞན་འདིས་མོ་སྐྱོབ་ཐབས་བྱེད་ཀྱི་ཡོད་པས་རེད།
མོ་སྐྱོབ་མཁན་གྱི་མི་དེའི་མིང་ལ་རྡོ་རྗེ་ཟེར་ཞིང་། ཁོ་པས་དེ་ལྟར་བྱེད་དགོས་པའི་རྒྱུ་མཚན་ཤེས་ཀྱི་ཡོད། འོན་
ཀྱང་། ཞི་མི་ཆེན་པོ་འདིར་གོ་བརྡ་སྤྲོད་པའི་ཐབས་ཟད། རྡོ་རྗེ་ནི་རི་སྐྱེས་སྲོག་ཆགས་ཞིབ་འཇུག་པ་ཞིག་ཡིན་
ཞིང་། དེར་གསའ་ཡི་གཤིས་རྒྱུད་ལ་ཉམས་ཞིབ་བྱེད་དུ་འོང་། ཡིན་ན་ཡང་སྲོག་ཆགས་འདི་ཚོ་ཧ་ཅང་གཡོལ་
མཁས་པས་ཁོས་འཁྱུག་ཙམ་འཁྱུག་ཙམ་ལས་མཐོང་མྱོང་མེད། ཁུ་སིམ་མེར་འགྲོ་རྒྱུར་ཤིན་ཏུ་མཁས་པས་མཚམས་
རེ་མི་ཚོས་སྲོག་ཆགས་དེ་ལ་འདྲེ་ཞིམ་ཞེས་ཀྱང་འབོད། གསའ་དེ་ཚོས་གནས་ཚུལ་ཡོད་ཚད་ལ་དོ་སྣང་བྱེད་ཀྱི་
ཡོད་པས། རྡོ་རྗེས་ཕར་ཉམས་ཞིབ་བྱེད་པ་ལས་ལྡོག་སྟེ་ཚུར་ཁོ་རང་ལ་བྱ་ར་བྱེད་བཞིན་ཡོད་པ་དེ་ཁོས་ཤེས་ཀྱི་
ཡོད། གསའ་མོ་དེ་གསོད་ཕྱིར་རྙི་འཇོག་མཁན་གྱི་མི་དེ་རྡོ་རྗེས་ངོ་ཤེས་ཀྱི་ཡོད། ཁོ་གཏེར་ཁ་སྔོག་འདོན་བྱེད་
མཁན་རྒྱ་མི་ཞིག་ཡིན། གསའ་ཡི་པགས་པས་རིན་གོང་ཆེན་པོ་ཁུག་གི་ཡོད་སྟབས་སྲོག་ཆགས་དེ་བརྔོན་ཏེ་
ཡོང་འབབ་འཕར་མ་གསོག་རྒྱུའི་ཆེད་དུ་དེར་ཡོང་བ་རེད། དེ་ནས་ཁོས་གསའ་མོའི་རྐང་པར་བལྟས་པས་རྙི་གྲོལ་
ཡོད་ཀྱང་དེས་རྐང་པར་རྨས་སྐྱོན་བཏང་ཡོད། དེར་བརྟེན་མོ་རང་གི་མགྱོགས་རྩལ་སྤྱད་དེ་བྲག་རོང་ངོས་སུ་
གནའ་བ་དང་ར་རྒོད་སོགས་ལ་ཁ་གཏད་བཅག་ནས་རྔོན་ཐུབ་པར་དང་པོ་རྐང་པ་གསོ་དགོས་པ་དང་། རྐང་
པ་གསོ་རྒྱུར་ཟླ་བ་དུ་མ་འགོར་ངེས་ཡིན། མོས་རྔོན་མ་ཐུབ་ཚེ་གསར་དུ་སྐྱེས་པའི་གསའ་ཕྲུག་གཉིས་པོ་བཀྲེས་
ལྟོགས་ཀྱིས་མནར་ཏེ་འཆི་རྒྱུ་ལས་མ་འདས།
དེ་ནས་རྡོ་རྗེས་བཙན་ས་ཞིག་ཏུ་གབ་སྟེ་ནུས་ཤུགས་ཆེ་བའི་རྒྱང་ཤེལ་ནས་བལྟས་པས་གསའ་མོ་དྲན་པ་སོས་པ་
མཐོང་། མོ་གང་དུ་སོང་བའི་རྗེས་དེད་ནས་མོའི་ས་ཕུག་གི་ཁ་ཕྱོགས་དེ་ནན་ཏན་གྱིས་ངེས་པར་བྱས། དགོང་མོ་
དེར་རྡོ་རྗེས་མོ་ལ་ཁ་བ་ཞེས་བོད་སྐད་ནང་གངས་ཀྱི་མངོན་བརྗོད་ཀྱི་རྣམ་གྲངས་ཤིག་མིང་དུ་བཏགས།
ཕྱི་ཉིན་ཞོགས་པར་རྡོ་རྗེས་བཤན་པའི་ལག་ནས་དམར་ཤ་སོས་པ་ཞིག་ཁ་བའི་ཆེད་དུ་མོའི་བྲག་ཕུག་གི་སྒོ་འགྲམ་
དུ་ཁྱེར་ཡོང་། གསའ་མོ་དེའི་ཡིད་ཆེས་ཐོབ་རྒྱུའི་བྱ་བ་དེ་ལས་སླ་པོ་ཞིག་རྩ་བ་ནས་མིན། མི་ཞིག་གིས་ཅུང་མ་
གཏོགས་མོའི་སྲོག་གཅོད་གྲབས་བྱས་སྟབས། མིའི་རིགས་སུ་ཞིག་ལ་ཡིད་ཆེས་བྱེད་དགོས་མིན་མོས་ཇི་ལྟར་
རྟོགས་ཐུབ།
ཁ་བས་མདུན་དུ་ཡོད་པའི་ཤ་དེ་མཐོང་སྐབས་ཡིད་མ་ཆེས་པར་གྱུར། མོས་ཤ་དེ་ཇི་ལྟར་དེར་སླེབས་པ་ཡིན་ནམ་
སྙམ་བཞིན་རྐང་པ་འཁྱོག་ཙམ་རེ་བྱེད་ཞོར་ཤ་ལ་དྲི་མ་བསྣམས། དེ་ནས་བྲག་ཕུག་ནང་ཡོད་པའི་རང་གི་ཕྲུ་གུ་
གཉིས་པོའི་ཆེད་དུ་ཤ་དེ་དྲུད་ནས་ཕྱིན།
བདུན་ཕྲག་གཅིག་འདས་རྗེས་གསའ་ཡི་ཕྲུ་གུ་གཉིས་པོས་རུས་པའི་མཐའ་མ་དེར་སོ་འབྲད་རྒྱག་བཞིན་པའི་
སྐབས་སླར་ཡར་བྲག་ཕུག་གི་སྒོ་ཁར་ཤ་སོས་པ་འབྱོར། ད་ཐེངས་ཁ་བས་ནན་གྱིས་བལྟས་ནས་བསྡད་ཡོད། འོད་
དེ་ཙམ་མེད་པའི་ནང་དུའང་ཁ་བའི་མིག་གིས་གསལ་པོར་མཐོང་ཐུབ་ཀྱི་ཡོད།རྡོ་རྗེས་ཤ་སོས་པ་དེ་འཕེན་གྲབས་
བྱེད་སྐབས་རྒྱང་རིང་ནས་ཁ་བ་མཐོང་། དཀར་ཆ་དང་བྲལ་བའི་བྲག་ཕུག་དེའི་ནང་ཁ་བའི་མིག་སྔོ་སྐྱ་གཉིས་
པོ་ལས་གཞན་ཕལ་ཆེར་མངོན་རྒྱུ་མེད། སྐར་ཆ་ཁ་ཤས་རིང་ཁོ་གཉིས་གཅིག་གིས་གཅིག་ལ་བལྟས་ནས་ལྷག
དུས་ཡུན་དེ་ནི་རྡོ་རྗེ་ལ་མཚོན་ན་ཧ་ཅང་རྒྱུན་རིང་པོ་ཞིག་ཡིན་པའི་སྣང་བ་ཤར། སྐབས་དེར་ཁོའི་སེམས་ནང་
ཁ་བས་ཁོ་པ་ཡོངས་སུ་རྒྱུས་ལོན་བྱེད་ཞོར་ངས་ཁྱོད་ལ་ཡིད་ཆེས་བྱེད་ཆོག་གམ། ཡང་ན་ང་འཛིན་ཕྱིར་གཡོ་
ཐབས་གཞན་ཞིག་བཀོལ་བ་ཡིན་ནམ་ཞེས་དྲི་བཞིན་པ་དང་མཚུངས། འོན་ཀྱང་དེའི་དུས་སུ་ཁ་བ་ལ་རྡོ་རྗེས་
ཁྱེར་བའི་ཤ་དེ་མེད་ན་རང་ཉིད་དང་ཕྲུ་གུ་གཉིས་ཀ་འཆི་རྒྱུ་ཉག་གཅིག་ཡིན་པས་གོ་སྐབས་དེ་མ་ལེན་ཐབས་
མེད་ཡིན།
བདུན་ཕྲག་རིམ་བཞིན་འདས། སླར་ཡང་ཤ་སོས་པ་འབྱོར། དུས་ཚོད་དེ་ལྟར་ཕྱིན་པ་དང་ཤ་ཡང་མུ་མཐུད་ནས་
འབྱོར། དེ་ལྟར་དུས་ཚོད་གང་འཚམ་སོང་རྗེས་འགྱུར་བ་ཕྲན་བུ་ཞིག་འགྲོ་བཞིན་ཡོད།ད་གཟོད་ཤ་ཁྱེར་ཡོང་བའི་
སྐབས་རྡོ་རྗེས་ཁོ་ཚོར་གཡོལ་ཐབས་ཀྱང་བྱེད་ཀྱི་མེད། ཉིན་གཅིག་ཧང་སང་དགོས་པ་དང་ཡིད་དགའ་འོས་པ་
ཞིག་ལ་ཁ་བའི་ཕྲུ་གུ་གཉིས་པོས་འཛེམས་ཟོན་མེད་པར་ཤ་ཁྱེར་ཡོད་པའི་རྡོ་རྗེའི་གམ་དུ་བརྒྱུགས་ཡོང་། གསའ་
ཕྲུག་དེ་གཉིས་ཀྱིས་གསའ་ཨ་མ་དང་འདྲ་བའི་ཐེ་ཚོམ་དང་ཞེད་སྣང་མི་བྱེད། ཁོང་གཉིས་རྡོ་རྗེ་དང་ལྷན་དུ་
རྩེད་མོ་རྩེ་འདོད་པ་རེད། དེ་མ་ཐག་རྡོ་རྗེས་ཁོང་གཉིས་པར་བརྒྱབ།
ཁོས་ཕར་བལྟས་པས་གསའ་མོ་དེས་མཇུག་མ་རང་གི་ལུས་ལ་དཀྲིས་ནས་རྡོ་རྗེར་ལྟ་བཞིན་ཡོད། བལྟས་ཚོད་
ཀྱིས་མོས་གཞི་ནས་ཁོ་པ་དེར་ཡོང་བ་དེར་དང་ལེན་བྱས་པ་མ་ཟད། མོ་རང་གི་ཕྲུ་གུ་གཉིས་པོ་ཁོ་ཡོད་སར་
དགའ་སྣང་གིས་བསྐྱོད་པ་དེར་ཆོག་མཆན་ཡང་སྤྲད་པར་སྣང་།
རིམ་བཞིན་བདུན་ཕྲག་དང་ཟླ་བ་འདས་རྗེས་དབྱར་ཁ་ཤར། ཁ་བའི་ཤེད་ཤུགས་སླར་ཡང་རྒྱས། མོས་རང་ཉིད་ཀྱི་
ཕྲུ་གུ་འདེད་ཀྱིན་རྐང་པ་དྲག་སྐྱེད་བྱུང་ཡོད་མེད་ལྟ་ཚོད་བྱས་པས། རྐང་པའི་འཕག་རྩལ་སྔར་བཞིན་སོས་ཡོང་།
ད་ནི་རྔོན་རྒྱུར་གྲ་སྒྲིག་ཡིན།
ཁ་བའི་བྲག་ཕུག་དེ་བཙན་ས་ཞིག་ཏུ་ཡོད་མོད་ཀྱང་། དེ་ནི་ལ་དྭགས་དང་བོད་ཀྱི་ས་མཚམས་སུ་ཡོད་པ་མོ་རང་
གིས་ཀྱང་ཤེས་ཀྱི་མེད། བྲག་ཕུག་དེ་རང་བྱུང་སྐྱེ་དངོས་སྲུང་སྐྱོབ་ར་སྐོར་ཞིག་གི་ནང་དུ་ཆགས་ཡོད། རྡོ་རྗེའི་རེ་
བ་ནི་ར་སྐོར་དེ་རྒྱ་ཆེ་རུ་གཏོང་རྒྱུ་དེ་ཡིན། དེ་ལྟར་བྱུང་ན་གསའ་རྣམས་ལྷིང་འཇགས་ངང་རྒྱུག་མཆོང་བྱེད་
རྒྱུ་ཡོང་ངེས་ཡིན། འོན་ཀྱང་ས་མཚམས་ཀྱི་ཕྱོགས་གཉིས་ཀ་ནས་གསེར་དང་རྩ་ཆེའི་ལྕགས་རྫས་ཀྱི་ཕྱིར་གཏེར་
ཁ་སྔོག་འདོན་བྱེད་མཁན་རྣམས་ཐག་ཇེ་ཉེར་ཡོང་གི་ཡོད། མ་ཟད་མི་དེ་དག་གིས་རང་ཉིད་ཀྱི་དོན་དག་བསྒྲུབ་
རྒྱུའི་ཕྱིར་གསའ་ཁ་ཤས་ལ་སྣང་བ་གཏོང་རྩིས་མེད་པས། ར་སྐོར་རྒྱ་ཆེ་རུ་གཏོང་འཇུག་རྒྱུའི་བསམ་པ་དེ་བས་
བྲལ།
སྤྱིར་བཏང་བོད་ཕྱོགས་སུ་གསའ་ཡི་པགས་པའི་ཚོང་གིས་རིན་གོང་ཆེན་པོ་ཁུག་གི་ཡོད་སྟབས། གཏེར་ཁ་སྔོག་
འདོན་བྱེད་མཁན་རྒྱ་མི་ཚོས་ཡོང་འབབ་འཕར་མ་ཐོབ་ཕྱིར་སྲོག་ཆགས་དེ་རྔོན་གྱི་ཡོད།འོན་ཀྱང་དེའི་ཕྱིར་ཐོག་
མར་གསའ་འཚོལ་དགོས་ཀྱི་ཡོད། སྲོག་ཆགས་དེ་འཇབ་ཡིབ་བྱ་རྒྱུར་ཤིན་ཏུ་མཁས་པས་གངས་ཀྱིས་བསྒྲིབས་
པའི་བྲག་རོང་གི་ཁྲོད་ཁོ་ཚོ་ཧ་ལམ་མེད་པ་ལྟར་གནས་ཀྱི་ཡོད།
དགོང་དྲོ་རྡོ་རྗེ་སྦག་སྦག་བཏང་ནས་ས་ཆ་དེར་རྟོག་ཞིབ་བྱེད་པར་བསྐྱོད། དེའི་སྐབས་གཏེར་ཁ་སྔོག་འདོན་
བྱེད་མཁན་གྱི་མི་གཅིག་གིས་རང་ཉིད་ཀྱི་རླངས་འཁོར་གྱི་ཉེ་འགྲམ་ནས་གསའ་རྔོན་བྱེད་ཀྱི་མེ་མདའ་ཞིག་རྡོ་
རྗེ་ལ་ཚད་བཞིན་ཡོད། གསའ་རྣམས་འཕར་མཆོང་རྒྱག་རྒྱུར་ཧ་ཅང་མཁས་པོ་ཡོད། ལྷག་པར་གནའ་བ་སོགས་
ཀྱི་རི་དྭགས་རྔོན་དགོས་ན་རྩལ་དེ་ངེས་པར་ཡོད་དགོས། ཁ་བས་མྱུར་དུ་རླངས་འཁོར་ཡོད་སར་བརྒྱུགས་ནས་
མི་དེས་མེ་མདའ་འཕེན་པའི་མཚམས་དེར་ཁོའི་ཐོག་ཏུ་མཆོངས་ཏེ་ས་ལ་བརྡབས། དེ་མཚུངས་མེ་མདའི་སྐད་ཀྱི་
བྲག་ཆ་ལུང་གཤོང་ཧྲིལ་པོར་ཁྱབ། རྡོ་རྗེས་རྒྱང་ཤེལ་བརྒྱུད་ནན་གྱིས་བལྟས་པས་ཁ་བས་མཆེ་བ་གཙིགས་བཞིན་
ཞེད་སྣང་གིས་དངངས་ནས་ཡོད་པའི་གཏེར་ཁ་སྔོག་མཁན་གྱི་མི་དེའི་ཐོག་ཏུ་འགྲེང་ནས་བསྡད་འདུག དེ་མ་
ཐག་ཁོས་མྱུར་དུ་སྦག་སྦག་ཐོག་རྒྱུག་ཡོང་ནས་མི་དེའི་མེ་མདའ་བླངས་ནས་བྲག་རྡོར་བརྡབས་ཏེ་ཆག་གྲུམ་དུ་
བཏང་།
ཁོ་པས་གསའ་མོ་དེའི་སྲོག་ཇི་ལྟར་བསྐྱབས་པ་ལྟར་མོས་ཀྱང་ཁོ་པའི་སྲོག་བསྐྱབས་ཏེ་དྲིན་ལན་འཇལ་བ་རེད།
ཁོས་དེ་ལྟར་བྱུང་བ་ནི་ངོ་མ་བསོད་ནམས་ཡིན་པ་ཤེས་ཀྱི་ཡོད།
རྡོ་རྗེས་ས་ཁྲ་ལ་བལྟས་པས་གཏེར་ཁ་འདོན་མཁན་གྱི་མི་དེ་རླངས་འཁོར་དང་ལྷན་དུ་ལ་དྭགས་ཀྱི་ས་མཚམས་
བརྒལ་ནས་སླེབས་ཡོད་པ་ཤེས། རང་བྱུང་སྐྱེ་དངོས་སྲུང་སྐྱོབ་ར་བའི་ནང་ཁྲིམས་འགལ་གྱིས་རྔོན་ཕྱིར་འཛུལ་
ཡོད་པའི་ཉེས་ཆད་འོག་རྡོ་རྗེས་མི་དེ་འཇུ་བཟུང་བྱས་ནས་ཁོའི་རླངས་འཁོར་གཞུང་ལ་སྤྲད། ཁ་བ་དང་མོའི་
གསའ་ཕྲུག་རྣམས་ལ་དྭགས་ཀྱི་ས་མཚམས་ཁུལ་དེར་གནས་ཚེ་ཉེན་ཁ་ལས་ཐར་ཐུབ། འོན་ཀྱང་གསའ་ལྟ་བུའི་
སེམས་ཅན་ལ་ས་མཚམས་ཀྱི་གོ་རྟོགས་མེད་པས་རྔོན་སའི་ས་ཁུལ་གང་སར་མྱུལ་བར་བྱེད།
གཏེར་ཁ་སྔོག་འདོན་བྱེད་མཁན་གྱི་མི་དེ་བཟུང་བའི་སྐོར་རྒྱལ་སྤྱིའི་ཐོག་ཁྱབ་པས་གསར་འགྱུར་བརྒྱུད་ལམ་
ཁག་མང་པོའི་ནང་འཁོད། རྒྱ་ནག་གི་ངོས་ནས་གནས་ཚུལ་དེར་ཁོང་ཁྲོ་ཆེན་པོ་དང་བཅས་མི་དེ་གློད་དགོས་
པའི་ཆ་རྐྱེན་བཏོན་མོད། རྒྱ་གར་གྱིས་དེ་ལ་དང་ལེན་མེད་པར་མི་དེ་རྒྱ་གར་གྱི་ས་མཚམས་ནང་འཛུལ་བ་རེད་
ཅེས་བརྗོད།དེ་ལྟར་གསར་འགྱུར་བརྒྱུད་ལམ་ཁག་དུ་མའི་ནང་དྲག་པོའི་ཐོག་ཕར་བཤད་ཚུར་བཤད་བྱས་མཐར་
ཁོ་པར་རླངས་འཁོར་དེ་མེད་པའི་ཐོག་བོད་ཀྱི་ཕྱོགས་སུ་གློད་གྲོལ་བཏང་།
སྤྱིར་བཏང་གསའ་ཡི་རིགས་ནི་ཁེར་རྐྱང་དང་གསང་སྟབས་ངང་འཚོ་མཁན་གྱི་སྲོག་ཆགས་ཤིག་ཡིན་སྟབས་ཁོ་
ཚོ་ནང་ཁུལ་ཡང་འགྲོགས་སྲོལ་ཧ་ལམ་མེད། འོན་ཀྱང་གསའ་མོ་དེས་ཡིད་ཆེས་བློས་འགེལ་ཐུབ་སའི་གྲོགས་
པོ་གསར་པ་ཞིག་དང་ལེན་བྱས། རྡོ་རྗེ་ལ་གསའ་མོ་དེའི་ཡིད་ཆེས་ཐོབ་པ་མ་ཟད་ཁ་བ་དང་མོའི་ཕྲུ་གུ་ཚོའི་པར་
ལེན་རྒྱུའི་གོ་སྐབས་ཀྱང་ཐོབ། དེ་ལྟར་རྡོ་རྗེས་ཁོ་ཚོ་དང་ལྷན་དུ་བརྒྱབ་པའི་པར་གཅིག་ངོ་དེབ་དང་པར་མཛོད་
སོགས་ཀྱི་ནང་རྒྱ་ཆེར་ཁྱབ་བསྒྲགས་ཕྱིན་ཏེ་མི་སྟོང་ཕྲག་མང་པོའི་དགའ་གུས་ཐོབ། རྡོ་རྗེས་གོ་སྐབས་དེ་དང་
བསྟུན་ཏེ་གསའ་མོ་དེ་དང་མོའི་ཕྲུ་གུ་དེ་བཞིན་གསའ་གཞན་ཚོའི་གནས་སྟངས་ཀྱི་སྐོར་ལ་འགྲེལ་བརྗོད་བྱས་
པས། རང་བྱུང་སྐྱེ་དངོས་སྲུང་སྐྱོབ་ར་བ་རྒྱ་སྐྱེད་བྱ་རྒྱུའི་ཞལ་འདེབས་དུ་མ་འབྱོར། མ་ཟད་རྡོ་རྗེས་ས་གནས་དེ་
གའི་གཏེར་ཁ་སྔོག་འདོན་བྱེད་མཁན་ཚོར་རང་ཉིད་ཀྱི་ཁྱིམ་ཚང་གི་ཆེད་དུ་ཡུལ་སྐོར་སྤྲོ་འཆམ་པར་ཞབས་ཞུའི་
ལས་ཀ་དང་། གནས་ཁང་དང་རི་འཛེགས་ཆ་རྐྱེན་བསྐྲུན་པ་སོགས་ཀྱིས་ཡོང་འབབ་ཆེ་བ་སྒྲུབ་ཐུབ་ཀྱི་ཡོད་པའི་
ལམ་སྟོན་ཡང་བྱས།
མི་རྣམས་ཀྱིས་ཁ་བ་དང་མོའི་ཕྲུ་གུའི་པར་ལ་བལྟས་ཏེ་རང་བྱུང་སྐྱེ་དངོས་སྲུང་སྐྱོབ་ར་སྐོར་རྒྱ་སྐྱེད་གཏོང་རྒྱུའི་
ཞལ་འདེབས་ཤུགས་ཆེ་བ་རྒྱག་གི་ཡོད་པ་རྟོགས་ཏེ་རྡོ་རྗེས་པར་ལེན་ཕྱོགས་འདྲ་མིན་བཀོལ་རྒྱུར་འབད་བརྩོན་
ལྷོད་མེད་བྱས་པ་ལྟར། ཁོ་པར་རྒྱལ་ཡོངས་པར་ལེན་འགྲན་བསྡུར་གྱི་བྱ་དགའ་ཐོབ་པ་མ་ཟད་ལོ་དེའི་རི་སྐྱེས་
སྲོག་ཆགས་པར་ལེན་པ་རྩེ་ཕུད་ཀྱི་མཚན་སྙན་ཡང་ཐོབ།
ལ་དྭགས་ལ་འཁྱག་པའི་མཆོད་རྟེན་ཡོད།དེ་ཚོ་ནི་པེ་ར་མི་ཀྲི་ཡི་དབྱིབས་དང་འདྲ་བ་མ་ཟད་དེ་དག་ལས་འཁྱག་
རོམ་བཞིན་དུ་ཆུ་ཐིགས་དལ་བུར་འཛག་གི་ཡོད། སྒྲོམ་དེ་འདྲ་ཞིག་གི་ནང་དུ་བྲག་ཕུག་ལྟ་བུའི་འཁྱག་པའི་
མཆོད་རྟེན་གྱི་ཟ་ཁང་ཞིག་ཡོད་པ་དེའི་ནང་དུ་རྐུབ་སྟེགས་ཁ་ཤས་ཡོད། རྡོ་རྗེས་ཁ་བ་དང་མོའི་ཕྲུ་གུ་རྣམས་ཟ་
ཁང་དེའི་ནང་དུ་ཁྲིད་ནས་དཔར་ལེན་རྒྱུའི་ཐབས་ཤེས་བྱས། མ་ཟད་ཁོ་ཚོ་བྲག་ཕུག་དང་། འཁྱག་པ། གངས་
སོགས་ལ་དགའ་པོ་ཡོད་པ་ནི་ཆོས་ཉིད་ཡིན་པས། འཁྱག་པའི་ཟ་ཁང་གི་ནང་དུ་བརྒྱབ་པའི་དཔར་དེ་ཕྱོགས་
གང་སར་ཁྱབ་པས་རྡོ་རྗེ་ལ་ཞལ་འདེབས་འབེལ་འབེལ་ལྷུག་ལྷུག་བྱུང་ངོ༌།།

དོམ་ཁྲ་དམར་ཆུང་གི་ཨིག་སྒྲ།
འདི་ནི་དོམ་ཁྲ་དམར་ཆུང་ཞིག་ལ་དཀའ་ངལ་ཆེན་པོ་འཕྲད་པའི་སྐོར་གྱི་སྒྲུང་ཞིག་ཡིན།

རྒྱ་ནག་ལྷོ་ནུབ་ཕྱོགས་ཀྱི་ཡུན་ནན་ཟེར་བའི་ས་ཆ།
བཀྲ་ཤིས་ཟེར་བའི་དོམ་ཁྲ་དམར་ཆུང་ཞིག་རང་ཉིད་ཀྱི་ལྟོ་བ་ལ་ལག་པ་འཇུས་ནས་སྨྱུག་མའི་ནགས་ཚལ་གྱི་
ནང་་་ཨིག་་་ཨིག་་་ཟེར་ནས་ལྷག་བསྡད་ཡོད། ནགས་ཚལ་དེ་ཞིང་བདག་གཅིག་གི་སི་པན་དམར་པོའི་ཚལ་
ཞིང་གི་ཉེ་འགྲམ་དུ་ཡོད། ཁོའི་པཱ་ལགས་ཀྱིས་བཀྲ་ཤིས་ངས་ཁྱོད་ལ་སི་པན་དེ་ཚོ་ཡོད་སར་མ་སྡོད་ཅེས་བརྗོད་མ་
བྱུང་ངམ། སླར་ཡང་སི་པན་དེ་ཚོ་ཧབ་ཟ་བྱས་པ་ཨེ་ཡིན་ཞེས་དྲིས་པར། དོམ་ཆུང་བཀྲ་ཤིས་ཀྱིས་པཱ་ལགས་གང་
ཡོད་མ་རེད།ཨིག་་་་ཨིག་་་ཨིག་ཀ་འདི་མགྱོགས་པོ་ཆད་འགྲོ་གི་རེད་ཅེས་ལན་བརྒྱབ།འོན་ཀྱང་། ཨིག་ཀ་ཆད་རྒྱུ་
མེད་པར་མཚན་གང་བོར་ཨིག་་་ཨིག་་་ཟེར་བཞིན་མི་ཚང་མ་གཉིད་ཁུག་མ་བཅུག མ་ཟད་ཨིག་ཀ་དེས་ཁོ་རང་
གི་གྲོད་ཁོག་ལ་ཡང་ན་ཚ་བཟོས་སྟབས་ཁ་ལག་ཀྱང་ཟ་ཐུབ་ཀྱི་མེད།
དོམ་ཆུང་གི་པཱ་ལགས་ཀྱིས་ཁོ་ལ། བུ་ཁྱོད་ཀྱིས་སི་པན་དམར་པོ་དེ་ཚོ་བསྐྱར་དུ་ཟ་དགོས་དོན་ཅི་ཡིན། དེ་སྔོན་
དཀའ་ངལ་གང་འདྲ་བྱུང་བ་ཁྱོད་ཀྱིས་བརྗེད་འདུག་གམ་ཞེས་བརྗོད་པར།བཀྲ་ཤིས་ཀྱིས་པཱ་ལགས་ངས་ཀྱང་ཤེས་
མ་སོང་། སི་པན་དམར་པོ་དེ་ཚོ་་་ཨིག་་་ཨིག་་་ཨིག་་་ཧ་ཅང་ཞིམ་པོ་འདུག བྱས་ཙང་ངས་དེ་བཟས་ན་དཀའ་
ངལ་ག་རེ་ཡོང་གི་ཡོད་པ་དེ་བརྗེད་འདུག་ཅེས་བཤད། དེ་ལྟར་མཚན་གསུམ་ཙམ་རིང་བཀྲ་ཤིས་ཀྱི་ཨིག་སྒྲས་
གཉིད་ཁུག་ཏུ་བཅུག་མེད་པས། ཁོ་པའི་ཕ་མ་གཉིས་ཐང་ཆད་དེ་གླགས་མ་ཁེལ་ནས་བསྡད་ཡོད། གྲོང་པ་ཁྱིམ་
མཚེས་ཚོས་ཀྱང་ཨིག་སྒྲ་དེས་ཁོ་ཚོའི་གཉིད་དཀྲོག་ནས་རྨི་ལམ་སྐྱིད་པོ་གཏོང་རྒྱུ་ཡོང་གི་མི་འདུག་ཅེས་རྙོག་
གྲ་བཤད་ཀྱི་ཡོད། ཁོ་ཚོ་སྨྱུག་མའི་ནགས་ཚལ་སྟུག་པོའི་ནང་གང་འདོད་བཞིན་འཁྱམ་མྱུལ་བྱེད་པའི་རྨི་ལམ་ལ་
དགའ་པོ་ཡོད།
བཀྲ་ཤིས་ཁོ་རང་ཡང་ཨིག་ཀ་དེས་གཉིད་ཁུག་ཏུ་འཇུག་གི་མེད་པས་ཉིན་མོའི་རྨི་ལམ་སྒུག་རྒྱུ་ལས་གཞན་ཐབས་
ཤེས་མེད། ཁོས་ཉིན་མོ་ལུང་གཤོང་དེའི་གཤམ་དུ་མགོ་བོ་དམར་པོ་ཡིན་པའི་དོམ་ཁྲ་བློ་ལྷ་ཟེར་བ་ཤིན་ཏུ་མཛེས་
པོ་ཞིག་ཡོད་པ་དེའི་སྐོར་ལ་བསམ་བློ་གཏོང་གི་ཡོད། མོ་ལ་ཧ་ཅང་རིང་ཞིང་མཐུག་ལ་ཨ་ལོང་ལྟར་འཁྱིལ་བའི་
མཇུག་མ་ཡོད་པ་མ་ཟད། མིག་གི་ཟི་མ་ཀེམ་ཀེམ་དུ་གཡོ་བ། གད་མོ་བགད་ཐེངས་རེར་བཀྲ་ཤིས་ཀྱི་སེམས་
རབ་ཏུ་ཞི་བར་བྱེད་པའི་མཛེས་ཆོས་ལྡན་པ་དེས་རང་འགུལ་གྱིས་ཁོའི་ཡིད་དབང་ཤོར་འགྲོ་གི་ཡོད། ཁོས་མོ་ལ།
བློ་ལྷ་ཨིག་་་་ཨིག་་་ཨིག་་་ང་ཁྱེད་རང་ལ་དགའ། ང་ཁྱེད་རང་དང་། ཨིག་་་ཨིག་་་ཨིག་་་ལྷན་དུ་ཉི་མ་སྐྱེལ་འདོད་
ཡོད་ཅེས་བརྗོད་རྩིས་ཡོད། འོན་ཀྱང་ཁོའི་ཨིག་སྒྲ་ཐོས་པས། བློ་ལྷ་ཡི་གདོང་མདོག་ཧ་ཅང་མི་དགའ་བར་གྱུར་ཏེ་
སྔར་ལས་ས་མཐོ་ས་ཞིག་ཏུ་འཛེགས་ནས་ཕྱིན་པས། དོམ་ཆུང་བཀྲ་ཤིས་ཀྱི་ཉི་མོའི་རྨི་ལམ་དེ་དངངས་སྐྲག་ཅན་
ཞིག་ཏུ་གྱུར།
བཀྲ་ཤིས་ཀྱིས་མགོ་རྟིང་སློག་སྟེ་མྱུར་དུ་དབུགས་གཏོང་ལེན་བྱེད་པ་དང་། སྣ་བུག་བཀབ་སྟེ་མགྱོགས་པོར་ཆུ་
འཐུང་བ། ལྕེ་ཕྱིར་འཐེན་པ།སྣ་བུག་བཙིར་ནས་དབུགས་ཕྱིར་གཏོང་བ།རླུང་གང་མང་བརྔུབས་ནས་སྒོམ་པ་དང་
དལ་གྱིས་མར་གློད་པ། དེ་མིན་ལག་པའི་སྦར་མོ་གཉིས་ཕན་ཚུན་ཤུགས་ཀྱིས་གནོན་པ་སོགས་རང་ནུས་ཅི་ཡོད་
བཏོན་ཏེ་ཨིག་ཀ་དེ་འཇོམས་ཐབས་བྱས་ཀྱང་གྲུབ་འབྲས་གང་ཡང་བྱུང་མེད།
ཁོའི་ཕ་མ་གཉིས་པོས་འུ་ཐུག་ཐབས་ཟད་ཀྱིས་མཐར་ཁོ་ཚོའི་ཁྲོད་ནས་རྒན་ཤོས་དང་བློ་གྲོས་ཆེ་ཤོས་ཀྱི་སློབ་
དཔོན་དོམ་ཁྲར་རེ་སྐུལ་ཞུ་རྒྱུ་ཐག་བཅད། སློབ་དཔོན་དོམ་ཁྲ་ནི་ཤིང་སྡོང་རིང་པོ་ཞིག་གི་ཐོག་ཏུ་ཤིན་ཏུ་མཚར་
བའི་རི་བོའི་རྣམ་པར་རྟོག་ཞིབ་བྱེད་བཞིན་སྣང་། ཡང་ཕལ་ཆེར་ཁུ་སིམ་པོར་གཉིད་ཡུན་གཅིག་ལ་རོལ་བཞིན་
ཡོད་སྲིད། གང་ལྟར་ཁོ་ཚོས་སློབ་དཔོན་ལ་དཀའ་ངལ་དེ་འགྲེལ་བརྗོད་བྱས་པར། སློབ་དཔོན་གྱིས་ཁོ་རང་གི་
ཕྲ་ལ་རིང་བའི་ཁ་སྤུར་རྩེད་ཙམ་བྱེད་ཞོར་བསམ་བློ་ནན་གྱིས་བཏང་། མཐར་ཕ་མ་གཉིས་ལ་ཁྱོད་གཉིས་ཀྱིས་
བཀྲ་ཤིས་ཀྱི་དཀའ་ངལ་དེ་མེད་པར་བྱེད་ཕྱིར་ཁོ་ཐེངས་གཅིག་ཧ་ལས་ཧོན་འཐོར་དགོས་པ་བཟོ་དགོས། ཇི་ཙམ་
ཧོན་འཐོར་དགོས་པར་འགྱུར་བ་དེ་ཙམ་གྱིས་གྲུབ་འབྲས་ལེགས་པ་ཡོད་ཅེས་དང་། གསང་སྟབས་ཀྱིས་བརྗོད་
དོན། དེ་རྗེས་གཞི་ནས་ཁྱོད་ཚོ་ལ་ཉི་མ་ཤར་ཡོང་། འོན་ཀྱང་དེའི་བར་དུ་ཨིག་ཀ་གང་འཚམ་ཞིག་རྒྱག་ངེས་ཡིན་
ཞེས་ལམ་སྟོན་བྱས།
བཀྲ་ཤིས་ཀྱི་ཕ་མ་གཉིས་པོས་ཁོའི་སྙིང་ཁ་ནས་མ་ཐོན་ཙམ་གྱི་ཞེད་སྣང་ཞིག་བསྐུལ་རྒྱུའི་འགོ་བརྩམས། ཐོག་
མར་ཁོ་གཉིས་ཀྱིས་བཀྲ་ཤིས་ནགས་ཚལ་དེའི་མཐའ་ལ་ཁྲིད་ནས་དེར་མི་རྣམས་ཀྱིས་ཤིང་ནགས་ཕོན་ཆེ་གཅོད་
འབྲེག་བྱེད་ཅིང་ཤིང་སྡོང་ཡོད་ཚད་ཀྱི་རྩ་བ་ལས་ལྷག་གི་མེད་པ་བསྟན་པས། བཀྲ་ཤིས་ཧོན་འཐོར་ཏེ་དངངས་
སྐྲག་དང་བཅས་ངག་ནས་ཤིང་ནགས་དེ་ཚོ་མེད་ན་ང་ཚོ་ཨིག་་་ཨིག་་་ཨིག་་་ཇི་ལྟར་གནས་དགོས་སམ་ཞེས་ཐོན།
ཁོའི་ཕ་མས་དེ་རང་རེད།གལ་ཏེ་ཤིང་ནགས་མེད་ཚེ་ང་ཚོར་ཟས་དང་།གྲིབ་ནག་སྲུང་སྐྱོབ་སོགས་མེད་པ་མ་ཟད།
གཞན་གྱིས་གསོད་པར་ཡོང་ན་ཐར་མི་ཐུབ་ཅེས་བཤད།དེར་བཀྲ་ཤིས་ཀྱིས་བྱས་ན་ཁོ་ཚོས་ཤིང་སྡོང་ཚང་མ་ཨིག་
་་ཨིག་་་ཨིག་་་གཅོད་དགོས་དོན་གང་ཡིན་ནམ་ཞེས་དྲིས་པར། ཁོའི་ཕ་མ་གཉིས་ཀྱིས་ཁོ་ཚོས་ཤིང་སྡོང་རྣམས་
བཅད་ནས་ཁོ་རང་ཚོ་སྡོད་ས་དང་། ཅ་ལག་འཇོག་ས། མི་རྣམས་ཀྱིས་ཁ་ལག་ཟ་བྱེད་ཀྱི་སྨྱུག་མ་ཕྲ་བོ་ཞིག་མི་
འདུག་གམ། དེ་ཚོ་བཟོ་གི་ཡོད་ཅེས་ལན་བཏབ། བཀྲ་ཤིས་ཀྱིས་ཡིན་ན་ཡང་ཁོ་ཚོའི་ཁྱིམ་བཟོ་བའི་ཆེད་དུ་་་ཨིག་
་་ཨིག་་་་ངང་ཚོའི་སྡོད་ས་གཏོར་བཤིག་གཏོང་གི་འདུག་ཅེས་ཁོ་པའི་ཕ་མར་བཤད་པར།
ཕ་མ་གཉིས་ཀྱིས་ཁོ་ལ་དེ་རང་རེད། མི་རྣམས་ཀྱིས་སོ་སོའི་འཛམ་གླིང་བསྐྲུན་རྒྱུའི་ཆེད་དུ་ང་ཚོའི་འཛམ་གླིང་
གཏོར་བཤིག་གཏོང་གི་ཡོད། ང་ཚོ་ཙམ་མ་ཟད་གྲིབ་མ་དང་། སྡོད་ས། ཟས་སོགས་ཀྱི་ཕྱིར་ཤིང་ནགས་ལ་བརྟེན་
ནས་སྡོད་མཁན་གྱི་སྲོག་ཆགས་ཡོད་ཚད་ཀྱི་སྲོག་འཕྲོག་གི་ཡོད་ཅེས་བརྗོད།
གནས་ཚུལ་དེས་དོམ་ཆུང་བཀྲ་ཤིས་ཤིན་ཏུ་ཧ་ལས་དགོས་པ་བཟོས་ཀྱང་།ཁོའི་ཨིག་་་ཨིག་་་ཨིག་་་ཟེར་བའི་ཨིག་
སྒྲ་དེ་འཇོམས་ཐུབ་མེད། ཕ་མ་གཉིས་པོས་བཀྲ་ཤིས་ཧོན་འཐོར་འཇུག་རྒྱུའི་ཐབས་ཤེས་དུ་མ་ཞིག་བཏང་ནའང་
ཚང་མ་ཕན་མེད་དུ་གྱུར།
མཐར་ཁོའི་པཱ་ལགས་ཀྱི་སེམས་ལ་ཐབས་ཇུས་བཟང་པོ་ཞིག་ཤར། དེ་ནི་འཇིགས་སྣང་ཅན་གྱི་ཐབས་ཤེས་ཤིག་
ཡིན། བཀྲ་ཤིས་ཀྱི་པཱ་ལགས་ཀྱིས་ཁོའི་ཨ་མར་ང་གཉིས་ཀྱིས་བཀྲ་ཤིས་ཨ་ཁུ་དོམ་དམར་འབྱོར་ལྡན་དང་། ཨ་ནེ་
དོམ་དམར་བུ་ཁྲིད་གཉིས་ལ་ལྟ་བར་བསྐྱོད་ན་ཞེས་བཤད་པར། བཀྲ་ཤིས་ཀྱི་ཨ་མས་ཞེད་སྣང་དང་བཅས་ད་ལྟ་
ང་གཉིས་ཀྱི་བུ་ལ་ཁོང་གཉིས་སྟོན་རྒྱུ་དེ་སྔ་དྲགས་པ་རེད་ཅེས་སྐད་ངན་ཤོར།བཀྲ་ཤིས་ཀྱི་པཱ་ལགས་ཀྱིས་ང་ཚོས་
ཐབས་ཤེས་ཚང་མ་བཏོན་ཟིན། བཀྲ་ཤིས་ཀྱི་རྐྱེན་གྱིས་ཚང་མ་གཉིད་ཁུག་མི་ཐུབ་པས་ང་གཉིས་ཀྱིས་ཁོ་ངེས་པར་
དུ་ས་ཆ་དེར་འཁྲིད་དགོས་ཞེས་བཤད།
ཁོང་གཉིས་ཀྱི་བཀྲ་ཤིས་ལ་བུ་ཁྱོད་ཀྱིས་ཨ་ཁུ་འབྱོར་ལྡན་དང་།ཨ་ནེ་བུ་ཁྲིད་གཉིས་དྲན་སོས་ཀྱི་འདུག་གམ་ཞེས་
དྲིས་པར། ཁོས་ལམ་སང་དྲན་སོས་ཀྱི་འདུག ཨིག་་་ཨིག་་་ཟླ་བ་ལྔ་ཙམ་གོང་ལ་བརླག་སོང་བའི་ངའི་ཨ་ཁུ་དང་
ཨ་ནེ་བཟང་ཤོས་དེ་གཉིས་རེད། ཁོང་གཉིས་ཨིག་་་ཨིག་་་ཨིག་་་ཧ་ཅང་བྱམས་པོ་དང་སེམས་བཟང་པོ་ཡོད་ཅེས་
དགའ་སྣང་གིས་བརྗོད། ཁོའི་ཕ་མ་གཉིས་ཀྱིས་ང་ཚོར་ཁོ་གཉིས་གཞི་ནས་རྙེད་བྱུང་ཞེས་བཤད་པར། བཀྲ་ཤིས་
ཀྱིས་དགའ་སྣང་ཆེན་པོས་ངོ་མ་ཡིན་ནམ། གང་དུ་ཡོད་དམ་ཞེས་དྲིས།
དེའི་མཚན་དེར་བཀྲ་ཤིས་ནི་ཨིག་ཀ་ཙམ་གྱིས་མིན་པར་སླར་ཡང་ཁོ་པའི་ཨ་ཁུ་དང་ཨ་ནེ་གཉིས་ཐུག་རྒྱུར་
དངངས་སྐྲག་གིས་གཉིད་ཁུག་མ་ཐུབ། སང་ཞོགས་དེར་ཁོས་ཕ་མ་གཉིས་ཀྱི་རྗེས་སྙེག་བཞིན་མི་སྡོད་སའི་གྲོང་
ཚོའི་མཐའ་མཚམས་སུ་བསྐྱོད། ཁོ་ཚོས་མིའི་གྲོང་ཚོའི་དཀྱིལ་གྱི་སྟོང་ཆ་གྲུ་བཞི་མ་གཅིག་ཡོད་པ་དེ་མཐོང་ཐུབ་
སའི་ཤིང་སྡོང་གི་སྡིངས་ཀ་གཅིག་ཏུ་བསྡད་ནས་རྒྱང་དུ་བལྟས་པས།ཕྱོགས་གཅིག་ཏུ་མི་རྣམས་རང་ཡུལ་གྱི་ཆས་
གོས་གྱོན་ནས་པར་རྒྱག་བཞིན་འདུག ཁོ་ཚོའི་ཆས་གོས་ནི་ཚོན་མདོག་སྣ་ཚོགས་ཅན་གྱི་ཕྱུ་པ་དང་། མེ་མདའ་
རྙིང་པ། དེ་བཞིན་གྲ་སྤུ་ཅན་གྱི་ཞྭ་མོ་བཅས་ཡིན། ཞྭ་མོ་ཚང་མ་སེམས་ཅན་གྱི་པགས་པ་ལས་གྲུབ་པ་མ་ཟད།
གཞོགས་གཅིག་ནས་རིང་ཞིང་འཁྱིལ་བའི་རྔ་མ་རེ་དཔྱངས་ནས་བཞག་ཡོད། དེ་ཚོ་དོམ་ཁྲ་དམར་པོའི་པགས་
པ་ཡིན་ངེས་རེད། དེ་མཐོང་བས་བཀྲ་ཤིས་ཁ་གདངས་ནས་ལྷག་སྐབས་དེར་ཁོས་པར་རྒྱག་རྒྱུར་སྒུག་སྡོད་མཁན་
གྱི་མི་དེ་ཚོའི་རྒྱབ་མ་གཏོགས་མཐོང་གི་མེད། ཁོ་ཚོས་པར་ཆས་ལ་ཁ་སྐོར་དུས་ཞྭ་མོའི་མདུན་དུ་ཨ་ཁུ་འབྱོར་
ལྡན་དང་ཨ་ནེ་བུ་ཁྲིད་ཀྱི་མགོ་ལྤགས་མངོན་རྒྱུ་ཡོད། སྲོག་དང་བྲལ་བའི་མགོ་ལྤགས་དེ་ཚོའི་ཐོག་རྡོ་ཤེལ་ལས་
བཟོས་ཤིང་ཚོན་རྩི་བསྐུས་པའི་མིག་རིལ་གྱིས་བརྒྱན་ཡོད། དེ་ཚོ་མཐོང་བས་བཀྲ་ཤིས་སྐད་ངན་ཤུགས་ཆེན་པོར་
རྒྱག་འདོད་ཀྱང་། ཁོ་ནི་ཁོག་པའི་གཏིང་ནས་ཧང་སང་ཧོན་འཐོར་བས་ཁ་ནས་ཨིག་སྒྲ་ཙམ་ཡང་ཐོན་རྒྱུ་མེད་
པར་ལྷག་གོ།
བློ་སྐྱེད།
ཇེན་གྷུ་ཌི་ཨོལ་གྱིས། འཇིག་རྟེན་འདིའི་ཐོག་ད་བར་གནས་པའི་རྣམ་དཔྱོད་ཚད་མཐོ་ཤོས་ཀྱི་སེམས་ཅན་དེས།
རང་ཉིད་ཀྱི་གནས་ས་རང་ཉིད་ཀྱིས་གཏོར་བཤིག་གཏོང་བཞིན་པ་ནི་ཁྱད་མཚར་རེད་ཅེས་གསུངས་ཡོད།

ཕྱིའི་འཛམ་གླིང་རྒྱུས་ལོན་བྱེད་དུ་ཐོན་པའི་བྱ་རྒོད།
འདི་ནི་རང་ཉིད་ཀྱི་གཤོག་པ་ཡོངས་སུ་བརྐྱངས་ནས་མཁའ་དབྱིངས་སུ་འཕུར་བའི་སྐོར་གྱི་སྒྲུང་ཐུང་ཞིག་ཡིན།

བོད་ཀྱི་དབུས་ཁུལ།
སྐར་ལྷ་ཟེར་བའི་བྱ་རྒོད་ཅིག་ཡོད། བྱ་རྒོད་མོ་དེས་ཧི་མཱ་ལ་ཡའི་རི་རྩེ་བརྒལ་རྒྱུའི་འབད་བརྩོན་ཐེངས་བདུན་
ཙམ་བྱས་ཟིན་ཡང་ལེགས་གྲུབ་བྱུང་མེད་པས་ད་གཟོད་མོས་འཕུར་རྩལ་ལ་མཁས་པའི་བྱ་རྒོད་ཅིག་ལ་སློབ་སྟོན་
ཞུ་རྒྱུ་ཐག་བཅད། སྤྱིར་བཏང་སྐར་ལྷ་ནི་ནམ་རྒྱུན་ལས་སླ་པོར་སེམས་ཤུགས་ཆག་འགྲོ་མཁན་ཞིག་མིན་ཡང་། ད་
ཐེངས་གྲང་ངར་གྱིས་གཤོག་པ་འཁྱག་འགྲོ་བ་མ་ཟད། མདུན་རླུང་ལྡང་བ། མཐོ་སྒང་གི་ཁུལ་དུ་སེམས་ཅན་གྱི་
བེམ་རོ་དཀོན་པ་བཅས་ཀྱིས་བཟོད་ཐབས་བྲལ་བར་གྱུར་ཡོད།
བྱ་རྒོད་དེ་གནས་ཚུལ་ཡོད་ཚད་ལ་དོ་སྣང་ཆེ་ཞིང་། དུས་ཚོད་ཕལ་ཆེར་མགོ་ལ་སྐར་མ་ཤར་བ་བཞིན་ཉིན་མོའི་
རྨི་ལམ་ཁོ་ན་བཏང་ནས་སྡོད་ཀྱི་ཡོད་པས་མོ་ལ་གཅེས་མིང་དེ་ཆུང་དུས་ནས་ཐོགས་ཡོད། མོས་རང་གི་ཕ་མར་
ག་དུས་ཡིན་ཡང་གནམ་དེ་སྔོན་པོ་ཡིན་དགོས་དོན་གང་ཡིན་ནམ། བྱ་རྒོད་རྣམས་མཐོ་ཚད་ཇི་ཙམ་འཕུར་ཐུབ་
བམ། བྱ་རྒོད་ཚོས་སེམས་ཅན་གྱི་བེམ་རོ་ཟ་དགོས་དོན་གང་ཡིན་ནམ། གླག་ཟེར་བ་དེ་ཇི་ཙམ་ཞེད་སྣང་ཚ་
པོ་ཡོད་དམ། བྱ་རྒོད་རྣམས་གནམ་གྱི་མཐོངས་སུ་ཆུ་ཚོད་གཅིག་ཙམ་གང་འདྲ་བྱས་ནས་ལྡིང་ཐུབ་ཀྱི་ཡོད་དམ་
སོགས་ཚོད་མེད་པའི་དྲི་བ་འདྲི་གི་ཡོད།
བྱ་རྒོད་ཚང་མར་དྲི་བ་དེ་འདྲ་མང་བའི་ནང་ནས་ལན་རྒྱག་དཀའ་ཤོས་ནི་གངས་ཀྱིས་གཡོག་པའི་ཧི་མཱ་ལ་ཡའི་
ཕར་ཕྱོགས་སུ་གང་ཡོད་དམ་ཞེས་པ་དེ་ཡིན།དྲི་བ་དེར་སུ་ཞིག་གིས་ཀྱང་ལན་རྒྱག་ཐུབ་མེད། རྒྱུ་མཚན་ནི་ཧི་མཱ་
ལ་ཡའི་ཕ་རོལ་དུ་འཕུར་མཁན་བྱ་རྒོད་གཅིག་ཀྱང་བྱུང་མེད། ཁོ་ཚོ་ཚང་མ་རང་ཉིད་གནས་སའི་བོད་ཡུལ་དུ་
འདོད་བློ་ཚིམ་ནས་བསྡད་ཡོད། འོན་ཀྱང་སྐར་ལྷ་ཡིས་ང་ཚོའི་གཤོག་པ་ཧ་ཅང་ཆེ་བས་གང་སར་འཕུར་མི་ཐུབ་
པ་མེད་ཅེས་ཟེར་གྱི་ཡོད།
མོས་དེ་ལྟར་ཟེར་བའི་ལན་དུ་ག་དུས་ཡིན་ཡང་ལྷོ་ཕྱོགས་ས་ཁུལ་དུ་ཉེན་ཁ་དུ་མ་ཡོད་སྐོར་དང་། ཇི་ལྟར་མི་
རྣམས་ཀྱིས་མདུང་རྣོ་བོ་འཕེན་པ་དང་། སེམས་ཅན་གྱི་བེམ་རོར་དུག་ཡོད་པ། གླག་ཞེད་སྣང་ཅན་སོགས་ཡོད་
པའི་ཉེན་བརྡ་གཏོང་གི་ཡོད། ཡིན་ན་ཡང་སྐར་ལྷ་ཡིས་བློ་ཐག་བཅད་ཟིན། མོ་ནི་བྱ་བ་ཡོད་ཚད་གཉེར་འདོད་
ཅིང་ས་ཕྱོགས་གང་དུའང་སྐྱོད་འདོད་མཁན་གྱི་བྱ་ཞིག་ཡིན། རང་ཉིད་ཀྱིས་གང་འདོད་པ་དེ་ལམ་སང་བསྒྲུབ་
དགོས་མཁན་ཞིག་ཡིན་པ་མ་ཟད་ཕྱིའི་འཛམ་གླིང་མཐོང་འདོད་ཡོད་སྟབས། མོ་ལ་མཚོན་ན་གཤོག་པ་ཡོད་པ་
དེས་འགྲུལ་བཞུད་བྱེད་སྙམ་གྱི་ཡོད།ལམ་བར་དུ་སེམས་ཅན་གྱི་བེམ་རོ་འགའ་ཟས་སུ་རྙེད་ན་དེ་ཙམ་གྱིས་འགྲིག་
པ་ཡིན། སྐར་ལྷ་ཡིས་ཨ་སྔོན་གྱི་དབྱིངས་སུ་ཚ་རླུང་བཞོན་པར་སྤྱད་དེ་ལྡིང་འཁོར་བརྒྱག་རྒྱུའི་འཕུར་རྩལ་ལ་
བྱང་ཆུབ་པ་བྱས་ཡོད་པས།བྱ་རྒོད་གཞན་ཚོས་ཉེན་བརྡ་ཇི་ལྟར་བཏང་ཡང་མོ་རི་བོ་དེ་ཚོའི་ཐོག་ཏུ་འཕུར།
དེ་དུས་སྐར་ལྷ་ཡིས་མགོ་བོ་ཐིག་ནག་ཅན་གྱི་ངང་པ་ཁྱུ་ཞིག་ལ་ཆེན་ཞིག་གི་ཕྱོགས་སུ་འཕུར་བཞིན་པ་མཐོང་
བས། ཕལ་ཆེར་ཁོ་ཚོས་མོའི་རེ་བ་བསྒྲུབ་རྒྱུར་རོགས་རམ་བྱེད་ཐུབ་སྙམ་སྟེ་ཕྱོགས་དེར་བསྐྱོད། འོན་ཀྱང་མོའི་
ཡངས་ཤིང་ཆེ་བའི་གཤོག་པ་མཐོང་འཕྲལ་ངང་པ་ཚོས་ཧོང་ཧོང་ཟེར་བཞིན་བྲོས་ཕྱིན། ཁོ་ཚོས་མོ་ནི་བྱ་གཞན་
ལྟ་ཅི་ཝ་མོ་ཡང་ཟ་བར་བྱེད་མཁན་གྱི་གསེར་གྱི་བྱ་ཁྱུང་ཆེན་པོ་ཞིག་ཡིན་པར་སྙམ་ཡོད།
གང་ལྟར་སྐར་ལྷ་ཡིས་ཕུག་རོན་དཀར་པོ་ཞིག་དང་གྲོགས་པོ་བསྒྲིག་ཐུབ་པ་བྱུང་། ཕུག་རོན་དེས་མོ་ལ་ངང་པ་
དེ་ཚོ་ཧི་མཱ་ལ་ཡའི་རི་རྒྱུད་ཀྱི་རྒྱབ་རོལ་དུ་འཕུར་གྱི་ཡོད་པ་ནི་བདེན་པ་ཡིན་པ་མ་ཟད། དེ་ཡང་ཐེངས་གཅིག་
ཙམ་མིན་པར་ལོ་རེར་ཚར་གཉིས་ཙམ་འགྲོ་ཡི་ཡོད་ཅེས་བརྗོད་པར་སྐར་ལྷ་དགའ་སྤྲོས་ཁེངས། ཡིན་ནའང་ད་
དུང་ངང་པ་དེ་ཚོ་དང་གྲོགས་འདྲིས་བྱུང་མེད།མཐར་ཕུག་རོན་གྱིས་ངང་པ་ཚོར་བྱ་རྒོད་ཀྱིས་སེམས་ཅན་གྱི་བེམ་
རོ་གཅིག་པུ་ཟ་བ་ལས་གསོན་པོ་གསོད་རྒྱུའི་ཉེན་ཁ་མེད་ཅེས་ནན་གྱིས་བརྗོད་པར། ངང་པས་ཕུག་རོན་ལ་ང་
ཚོས་དེ་གཉིས་དབྱེ་བ་ཇི་ལྟར་འབྱེད་ཐུབ་བམ་ཞེས་དྲིས་པས།ཕུག་རོན་གྱིས་བྱ་རྒོད་ཀྱི་མགོ་བོ་ལ་སྤུ་མེད་པ་དང་
མདོག་ཉེས་པོ་ཡོད་ཅེས་པར་ངང་པ་ཚང་མ་ཁྲེལ་དགོད་ཤོར། དེ་ལྟར་ཁོ་ཚོས་སེམས་ཅན་གསོན་པོར་ཟ་མཁན་
གྱི་བྱ་དང་བེམ་རོ་ཟ་མཁན་གྱི་བྱ་རྒོད་དབར་གྱི་ཁྱད་པར་ཤེས་ཀྱང་། དཀའ་ངལ་གཞན་ཞིག་ནི་ཁོ་ཚོས་བོད་ཀྱི་
ནུབ་ཕྱོགས་ཀྱི་སྐད་ཀྱི་ཤན་ཞུགས་ཡོད་པའི་བྱ་རྒོད་དེའི་སྐད་གདངས་གོ་ཁག་པོ་ཡོད། ཕུག་རོན་དཀར་པོས་ཁོ་
ཚོར་སྐད་བསྒྱུར་བྱས་མཐར་མགོ་བོ་ཐིག་ནག་ཅན་གྱི་ངང་པ་དེ་ཚོས་སྐར་ལྷ་ལྷན་དུ་འཁྲིད་རྒྱུ་ཁས་བླངས་ཀྱང་།
གལ་སྲིད་བགྲོད་མི་ཐུབ་པ་བྱུང་ན་མོ་ལ་བསྒུག་རྒྱུ་མིན་ཞེས་བཤད།
ཁོ་ཚོ་དང་ལྷན་དུ་བསྐྱོད་སྐབས་མོ་ལ་བསམ་ཡུལ་ལས་འདས་པའི་གནད་དོན་མང་པོ་ཞིག་འཕྲད། གནད་དོན་
དང་པོ་ནི་ཁོ་ཚོས་མཚན་མོ་ནས་འགོ་ཚུགས་ཏེ་ཐོ་རངས་བར་འགྲུལ་བཞུད་བྱེད་པ་དེ་རེད། ཡང་བར་སྣང་ངོགས་
སུ་འཕུར་སྐབས་དཀྱིལ་ལ་གཤོག་རྩལ་ཆེ་ཤོས་དེ་དང་། མཐའ་གཉིས་སུ་རིམ་བཞིན་གཞན་རྣམས་རུ་བསྒྲིགས་སྟེ་
འགྲོ་བ། དེ་ཡང་སྐར་ལྷ་ཡིས་བསམ་པ་བཞིན་ཐད་ཀར་རི་བོའི་རྩེ་ནས་མ་འགྲོ་བར་ལ་ཆེན་བརྒྱུད་ཀྱོག་ནས་
འགྲོ་གི་ཡོད། ལ་ཆེན་དེ་ཚོའི་ཁུལ་དུ་བྱ་གླག་གིས་ཁོ་ཚོར་འཇབ་སྒུག་བྱས་ནས་བསྡད་ཡོད། བྱ་ཤ་ཟན་ཚོས་
ངང་པ་རྣམས་རི་རྒྱུད་དེ་སྐོར་ནས་གནས་སྤོ་བྱེད་ཀྱི་ཡོད་པ་ཤེས་ཀྱི་ཡོད། བྱ་གླག་དེ་ཚོས་ངང་པ་རྣམས་ཟ་བར་
བརྩམས་པས་ཁ་ཤས་དེ་ཚོའི་ཁ་ལ་ཤོར་ཡང་། ལྷག་མ་རྣམས་རུ་བསྒྲིགས་ཏེ་མུ་མཐུད་མདུན་དུ་བསྐྱོད།
ནམ་ཟླ་འཁྱག་ཤས་ཆེ་ལ་གྲང་རླུང་ཧ་ཅང་ལྡང་བས་སྐར་ལྷའི་སེམས་ནང་མུ་མཐུད་འཕུར་ཐུབ་མིན་ཐེ་ཚོམ་དང་
ལྷན་རང་ཉིད་ཀྱི་འཕུར་རྩལ་གྱི་ནུས་ཤུགས་ཡོད་ཚད་བཏོན་ཏེ་ངང་པ་རྣམས་དང་ལྷན་དུ་འཕུར་གང་ཐུབ་བྱས།
མཐར་ཁོ་ཚོ་རི་རྩེ་བརྒལ་རྗེས་ནགས་ཀླུང་གི་གཞུང་དུ་བབས། དེར་བོད་ཡུལ་ལས་ལྷག་པའི་ཚོན་མང་ཅན་གྱི་
ཤིང་ནགས་དང་། ཟས་སུ་བསྟེན་རྒྱུའི་ཕྱུགས་རིགས་ཡ་མཚན་ཅན་འདྲ་མིན་སྣ་ཚོགས་ཡོད། སྒོ་ཕྱུགས་དེ་ཚོ་
བོད་ཀྱི་གཡག་དང་མི་མཚུངས་པར་རྩིད་པ་མེད་ལ། སྤུ་མཐུག་པོ་མེད། དེ་ཚོ་ལ་མ་ཧེ་དང་གཞན་བ་ཕྱུགས་ཞེས་
འབོད་པའང་ཡོད།
བལ་ཡུལ་དུ་འབྱོར་སྐབས་སྐར་ལྷ་ཡིས་བ་རོ་ཟ་རྒྱུ་ཐལ་ཆེ་བའི་རྐྱེན་གྱིས་གྲོད་པ་ཡོངས་སུ་བརྒྱགས། མཚམས་
དེར་མིའི་ཕྲུ་གུ་ཆུང་ཆུང་ཚོས་མོ་ལ་རྡོ་འཕངས་ཀྱང་། གྲོད་པའི་ལྗིད་ཁོག་མ་ཁྱོག་པར་འཕུར་མ་ཐུབ་པ་མ་ཟད་
རྒྱུགས་ནས་བྲོས་ཐབས་བྱས་ཀྱང་རྒྱུག་མ་ཐུབ་པས་མི་རྒན་པ་ཚོས་བཟུང་སྟེ་ཉིན་ལྔ་ཙམ་ལྟོགས་པར་བཞག དེའི་
རྗེས་ཁོ་ཚོས་མོ་རི་རྩེ་ཞིག་ལ་ཁྱེར་ཕྱིན་པ་དང་། མོ་རི་དེའི་ཐུར་ལ་རྒྱུགས་ནས་མཁའ་དབྱིངས་སུ་རང་དབང་ངང་
འཕུར་ནས་ཐར།
འོན་ཀྱང་རིང་པོར་མ་ཐོགས་པར་ཁོང་ཁྲོ་ཆེ་བའི་གླག་ཁྲ་གཅིག་གིས་གློག་ཁྱུག་པ་ལྟར་ཧོབ་རྒྱུག་གིས་མོ་ཟུར་དུ་
འཕངས་ནས།འདི་ངའི་ས་ཆ་ཡིན་པས་ཁྱོད་ཕར་རྒྱུགས་ཤིག་ཅེས་ངར་སྐད་བསྒྲགས། སྐར་ལྷ་ཡིས་ནམ་མཁའ་ལ་
ཚད་བཀག་མེད་པས་བྱའི་རིགས་སུ་ཡིན་ཡང་འཕུར་ཆོག་པ་རེད་ཅེས་བརྗོད་པར། བྱ་གླག་དེས་ཁྱོད་ཀྱིས་གཤམ་
དུ་ཡོད་པའི་བྱ་ཚང་དེ་མཐོང་གི་འདུག་གམ། བྱ་ཚང་དེའི་ཐོག་གི་བར་སྣང་ཡོད་ཚད་ང་ལ་དབང་བ་ཡིན། ངས་
གླེན་མ་ཁྱོད་དུམ་བུར་མ་གཏང་སྔོན་ལ་འདི་ནས་བྲོས་རྒྱུགས་ཞེས་ཉེན་བརྡ་བཏང་བས། སྐར་ལྷ་ཡིས་བྱ་སྒེར་
ཞིག་ལ་ནམ་མཁའ་སྟོང་པ་དབང་བ་ནི་ཁྱད་མཚར་རེད་སྙམ་མོད།བྱ་གླག་དེ་འཇིགས་སྣང་ཅན་ཞིག་ཡིན་འདུག་
པས་མོས་གང་མགྱོགས་གཤོག་པ་བརྡབས་ཏེ་རྒྱ་གར་གྱི་ཤར་ཕྱོགས་སུ་འཕུར་ཕྱིན།
རྒྱ་གར་དུ་འབྱོར་དུས་སྐར་ལྷ་དང་པོ་མཁའ་རླུང་བཙོག་པ་དང་རྗེས་ནས་བེམ་རོ་སོགས་ཀྱིས་ནད་པ་ཆགས། མོ་
མགོ་ཡུ་འཁོར་བ་དང་བཟི་ཐོམ་ཐོམ་ཆགས་ཏེ་མིག་ཀྱང་རབ་རིབ་ཏུ་གྱུར།
མདོར་ན་ལུས་ཧྲིལ་པོ་སྐོར་ར་འཁོར་བ་ལྟར་བྱུང་། གནས་སྟངས་དེ་ལས་དྲག་སྐྱེད་བྱུང་བ་དང་མིག་གི་མདུན་དུ་
ད་བར་མོས་མཐོང་བའི་བྱ་རྒོད་ཀྱི་ནང་ནས་མཚར་ཤོས་གཅིག་གིས་མོ་ལ་བལྟས་ནས་བསྡད་ཡོད།
བྱ་རྒོད་དེས་མོ་ལ་ཁྱོད་རང་བདེ་པོ་འདུག་གམ་ཞེས་དྲིས་པར། མོས་སྐད་ཤུགས་ཆུང་ངུས་དེ་ཙམ་བདེ་པོ་མི་
འདུག་ཅེས་བཤད། མོས་དེ་ལྟར་བརྗོད་པ་དང་བྱ་རྒོད་དེས་སྐད་གདངས་ཁྱད་མཚར་ཞིག་ཐོས་ཏེ་མོ་ལ་ཁྱོད་རང་
ས་ཆ་འདིར་གསར་པ་ཡིན་བཟོ་འདུག ཡུལ་གང་ནས་ཡིན་ཞེས་དྲིས་པས།
མོས་ང་བོད་ནས་ཡིན་ཞེས་བཤད་པར་ཁོ་ཧང་སང་སྟེ་ངོ་མ་རྩ་ཆེའི་བྱ་རིགས་ཤིག་ཡིན་པ་རེད་ཟེར་བཞིན་ནན་
གྱིས་མོའི་གཟུགས་དབྱིབས་ལ་བལྟས་པས། རྒོད་མོ་དེ་ནི་དངོས་གནས་སྲོག་ཆགས་ངོ་མཚར་ཅན་ཞིག་ཡིན་པ་
རེད།
ཁོས་བྱས་ན་ཁྱོད་རང་ཡོད་སའི་མཐོ་སྒང་ལ་བ་ཕྱུགས་ཀྱི་བེམ་རོ་མེད་པ་འདྲ། དེ་ལྟར་ཨེ་ཡིན་ཞེས་དྲིས་པར།
མོས་རེད། དེ་བདེན་པ་རེད། ང་ཚོ་ཡོད་སར་གཡག་དང་། ར། བདག་མེད་སྲོག་ཆགས་སོགས་ཡོད་ཅེས་ལན་
བརྒྱབ། དེ་ནས་རྒོད་ཕོ་དེས་མོ་ལ་ཕྱོགས་འདིར་ཁྱོད་ཀྱིས་སྲོག་ཆགས་ཅི་ཞིག་གི་བེམ་རོ་བཟའ་དགོས་མིན་ལ་དོ་
སྣང་བྱ་དགོས། ངས་ཁྱོད་ལ་དེའི་ཁུལ་གྱི་ས་ཆ་སྟོན་ཆོག ངའི་མིང་ལ་ཝིཀ་རམ་ཟེར། ཁྱོད་རང་གི་མིང་ལ་ཅི་ཟེར་
ཞེས་དྲིས།
དེ་ནས་ཁོང་གཉིས་མཁའ་དབྱིངས་སུ་འཕུར།
ཝིཀ་རམ་གྱིས་མོ་ལ་ཁྱོད་ཀྱིས་ལྟོས་དང་།ཞིང་པ་སྨྱོན་པ་དེ་ཚོས་བ་ཕྱུགས་རྣམས་ནད་པ་ཆགས་སྐབས་སྨན་རྫས་
སྤྲོད་ཀྱི་ཡོད། གལ་ཏེ་ང་ཚོས་བ་རོ་དེའི་རིགས་གཅིག་བཟས་ན་ཚར་བ་རེད། ས་ཆ་འདིའི་ཁུལ་གྱི་བྱ་རིགས་
རྣམས་དུག་སྨན་ཡོད་པའི་ཤ་བཟས་ནས་འཆི་ཡི་ཡོད་ཅེས་བརྗོད།
གང་འཚམ་ནས་ཁོང་གཉིས་བྱ་རྒོད་གཞན་ཁྱུ་གཅིག་གིས་བེམ་རོ་ཟ་བཞིན་ཡོད་པ་དེར་བབས་ཏེ།གཞན་རྣམས་
དང་ལྷན་དུ་སིད་སྒྲ་དང་། འཛེར་སྒྲ། ངུར་སྒྲ་སོགས་སྒྲོག་གིན་བྱ་རྒོད་ཀྱི་ཟ་ཁང་ལེགས་ཤོས་དེའི་ཟས་འཐོབ་
རྒྱུར་འབད།
ཝིཀ་རམ་གྱིས་སྐར་ལྷ་ལ་བ་ཕྱུགས་འདི་ཚོར་སྨན་རྫས་སྤྲད་མེད་པས་ཁུལ་འདིའི་ཟས་ལེགས་ཤོས་འདིར་ཐོབ་ཀྱི་
ཡོད་ཅེས་བཤད།
དེ་ནས་མོས་བ་རོ་ཞིམ་པོ་ཞིག་གཙབ་གཤག་བཏང་ནས་ཟ་འགོ་བཙུགས་ཏེ་ཁོ་ལ་ཁྱོད་ཀྱིས་དེ་ཇི་ལྟར་ཤེས་བྱུང་
ཞེས་དྲིས་པར། ཁོས་ཁུལ་འདིའི་བ་ཕྱུགས་རྣམས་རྩ་ཆེན་ཡིན་པས་ཞིང་པའི་བ་ཕྱུགས་དང་མི་འདྲ།
བྱས་ཙང་ང་ཚོ་བྱ་རྒོད་ཚོར་ཉེན་ཁ་མེད་ཅེས་བརྗོད། དེར་སྐར་ལྷ་ཡིས་ངས་ཤ་དེ་ཚོའི་བར་གྱི་དྲི་མའི་ཁྱད་པར་
ཚོར་གྱི་མི་འདུག་ཅེས་པར།
ཝིཀ་རམ་གྱིས་ངས་ཚོར་གྱི་འདུག ཁྱོད་ལ་དྲི་མའི་ཁྱད་པར་ཇི་འདྲ་ཡོད་པ་སྟོན་ཆོག དེ་ནས་ཁྱོད་ཀྱིས་ཤེས་ཀྱི་
རེད་ཅེས་བཤད།
དེ་ལྟར་མོས་འཚོ་ཐུབ་པའི་ཕྱིར་ཝིཀ་རམ་དང་ལྷན་དུ་བསྐྱོད།ཁོང་གཉིས་ཐེངས་མང་དེ་ལྟར་ལྷན་དུ་ཟས་ལ་རོལ་
བས་མགྱོགས་མྱུར་གྲོགས་འདྲིས་བཟང་པོར་གྱུར། ཝིཀ་རམ་ནི་གཤོག་རྩལ་ལ་བྱང་ཆུབ་པ་ཞིག་ཡིན་སྟབས་
ཁོང་གཉིས་ནམ་མཁའི་དབྱིངས་སུ་ལྷན་ཅིག་ཏུ་འཕུར་རྩལ་ལ་རོལ་གྱིན་ཁོས་མོ་ལ་བོད་ཀྱི་སྐོར་ཞིབ་པར་སྐད་
ཆ་འདྲི་ཡི་ཡོད། ཁོ་ནི་སྐར་ལྷ་ཡིས་བོད་ནས་ཧང་སང་དགོས་པའི་འགྲུལ་བཞུད་བྱས་ཏེ་དེར་སླེབས་པ་ལ་ཡིད་
མགུ་ནས་ཡོད་པས་མོ་ལ་བོད་ཀྱི་རི་དང་གཡག་སོགས་ཀྱི་སྐོར་ལ་འདྲི་བར་བྱེད། ཁོས་མོ་ལ་ངོ་མ་བོད་ནང་སྲོག་
ཆགས་གང་ཡིན་ཟ་ཆོག་གམ། ཁོ་ཚོར་སྨན་རྫས་འདྲ་མིན་བཏབ་མེད་པ་དེ་བདེན་པ་ཡིན་མིན་སོགས་དྲིས།
མོས་ཁོ་ལ་དེ་ཚོ་བདེན་པ་རེད། ངས་མནའ་སྐྱེལ་ཆོག་ཅེས་བརྗོད། མོའི་སྐད་ཆ་དེ་ཚོ་ཁོ་པར་མཚོན་ན་ངོ་མ་ངོ་
མཚར་དགོས་པ་ཞིག་ཡིན།མོས་ཝིཀ་རམ་ལ་ཕོད་བཙུགས་ཏེ། ཁོས་ཧི་མཱ་ལ་ཡའི་རི་རྒྱུད་བརྒལ་ནས་བོད་དུ་མོའི་
ཕ་མ་དང་། རྒོད་ཚོགས་རྣམས་ལ་ཐུག་འཕྲད་དུ་བསྐྱོད་ཕོད་དང་མི་ཕོད་ཅེས་དྲིས་པར།
ཝིཀ་རམ་གྱིས་ད་བར་རྩོད་ལེན་གང་འདྲ་ཞིག་ལ་ཡང་མགོ་བོ་སྒུར་མྱོང་མེད་སྟབས། མཐར་ཁོང་གཉིས་ལ་མགོ་
བོ་ཐིག་ནག་ཅན་གྱི་ངང་པའི་ཁྱུ་ཚོ་རྒྱ་གར་ནས་བོད་དུ་དཔྱིད་དུས་དང་བསྟུན་ནས་ཚང་བཟོ་བར་ཐོན་པ་དང་
འཕྲད་དེ་ཁོ་ཚོ་ལྷན་དུ་བསྐྱོད། བོད་དུ་ལོག་སླེབས་པ་དང་སྐར་ལྷ་དང་ཝིཀ་རམ་གཉིས་ཀྱིས་བྲག་གཟར་ཞིག་གི་
རྩིག་ཁུང་གི་ཟུར་དུ་རྒོད་ཚང་བཟོས། དེ་ནས་སྐར་ལྷ་ཡིས་སྒོ་ང་ཆེན་པོ་གཅིག་བཏང་། སྒོ་ང་དེ་བཏང་རྗེས་མོའི་
ཡོད་ཚད་ལ་འགྱུར་བ་བྱུང་བ་ནི་སྒོ་ང་ཁ་ཕྱེ་བའི་རྗེས་མོ་ལ་གངས་རིས་བཀབ་པའི་རི་བོ་དེ་དག་གི་ཕ་རོལ་ན་
གང་ཡོད་དམ་སོགས་ཀྱི་དྲི་བ་སྟོང་ཕྲག་སྐུལ་མཁན་ཞིག་འཇིག་རྟེན་འདིར་སླེབས་རྒྱུ་ཡིན་པ་མོས་ཤེས་ཀྱི་ཡོད་
པ་དེ་ཡིན།།
བློ་སྐྱེད།
བོད་དེ་རྒྱ་མིས་བཙན་བཟུང་མ་བྱས་གོང་བོད་གཞུང་གི་འཛིན་སྐྱོང་འོག་ཡོད་པའི་མཚོ་ཁའི་ས་
ཁུལ་རྣམས་སུ་འདབ་ཆགས་ཀྱི་རིགས་ཤིན་ཏུ་ཕྱུག་པོ་ཡོད། བོད་གཞུང་ནས་བྱ་ཚོགས་དེ་དག་དང་
ཁོ་ཚོའི་སྒོ་ང་ལ་སྲུང་སྐྱོབ་བྱ་ཕྱིར་ཆེད་དུ་གླ་མི་བཞག་ཡོད། སྐབས་དེའི་ཁོར་ཡུག་བདག་སྐྱོང་བྱེད་
རྒྱུའི་བསམ་བློ་ནི་དེང་དུས་ཁོར་ཡུག་ཐད་ཀྱི་ཤེས་བྱ་ལྟ་བུས་རྐྱེན་བྱས་པ་མིན་པར་སངས་རྒྱས་བཅོམ་
ལྡན་འདས་ཀྱི་ཚེ་སྲོག་གི་རིགས་ཀུན་ལ་གཅེས་སྐྱོང་བྱེད་རྒྱུའི་ཆོས་བསྟན་པ་དེའི་ཤུགས་ཀྱིས་ཡིན།

ཉུལ་ཞིབ་པ་གཙོད་དང༌།
ཁུ་ལུ་བརླག་འགྲོ་བའི་ཡ་མཚན་ཅན་གྱི་གནས་ཚུལ།

བོད་ཀྱི་ནུབ་ཁུལ་ལ་དྭགས་ས་མཚམས་ཀྱི་རི་དྭགས་དང་ཁོ་ཚོའི་ཁུ་ལུ་དང་འབྲེལ་བའི་སྒྲུང་གཏམ་ཞིག
ཉུལ་ཞིབ་པ་བློ་ལྡན་གྱིས་ལོ་མང་རིང་གནས་ཚུལ་འདི་འདྲ་རྩ་བ་ནས་མཐོང་མ་མྱོང་། ནམ་རྒྱུན་གཙོད་སྤུན་
མཆེད་དང་གྲོགས་པོ་ཚོས་གཙོད་གཞན་བརླག་པའི་སྐོར་ལ་སྙན་སེང་ཞུས་པ་རྣམས་སྤྱང་ཀིས་གནོད་འཚེ་བཏང་
བའི་གནས་ཚུལ་ཆགས་ཀྱི་ཡོད། གཞན་རྣམས་གནས་སྤོ་བྱེད་སྐབས་བྲག་རོང་གི་ཐོག་ནས་གཡང་ལ་ཟགས་
ནས་བརླག་པ་སོགས་ཡོང་གི་ཡོད།ཐེངས་ཤིག་དགུན་ཁ་གངས་ཆར་ཧ་ཅང་དྲག་པོ་བརྒྱབ་པས་གཙོད་ཁ་ཤས་ལ་
ཡིབ་ས་མ་རྙེད་པས་བྱ་ཐབས་ཟད་ནས་ཤི་བ་རེད། འོན་ཀྱང་ད་ཐེངས་ཁོ་རང་གི་མདུན་ན་ཡོད་པའི་གནས་ཚུལ་
དེ་ཐ་དད་ཡིན། མདུན་གྱི་རྩྭ་ཐང་ཐོག་གཙོད་བཅུ་གཉིས་ཙམ་འགྱེལ་ནས་ཡོད། དེ་དག་གཙོད་ཀྱི་ཁྱིམ་ཚང་མང་
པོས་སྔར་བརླག་སོང་ཟེར་བ་དེ་ཚོ་རང་ཕལ་ཆེར་ཡིན་པ་རེད།
ཉུལ་ཞིབ་པ་བློ་ལྡན་གྱིས་ཐག་ཉེ་སར་ཡོང་ནས་བལྟ་དུས་དེ་དག་ཚང་མ་རེ་རེ་བཞིན་བསད་ཡོད་འདུག ཁོ་ཚོ་
དེ་ལྟར་གསོད་དགོས་དོན་ཅི་ཡིན། ཁོ་ཚོའི་ལུས་པོ་ཆ་ཚང་རང་སོར་གནས་ཡོད། དེ་ནས་ཁོས་ཅུང་ནན་ཏན་
གྱིས་བལྟས་པས་ཁོ་ཚོའི་བྲང་འོག་གི་ཁུ་ལུ་ཡོད་སའི་པགས་པ་རྣམས་མེད་པ་མཐོང་། མདུན་གྱི་སྤུ་དེ་དག་གིས་
ཁོ་ཚོར་བོད་ཀྱི་གྲང་ངར་ཆེ་བའི་གནམ་གཤིས་ལས་སྐྱོབ་ཀྱི་ཡོད། བྱ་ངན་དེ་རྩོམ་མཁན་གྱི་གདོན་འདྲེ་དེའི་
དམིགས་ཡུལ་གཅིག་རང་སྟེ་གཙོད་ཀྱི་རྩ་ཆེ་བའི་བྲང་ཁའི་ཁུ་ལུ་དེ་དག་ཡིན་པ་རེད། བློ་ལྡན་གྱིས་སྙིང་རྗེ་སྤུ་
ཙམ་མེད་པར་གཙོད་རྣམས་དེ་ལྟར་གསོད་མཁན་གྱི་ལག་དམར་བ་དེ་འཚོལ་རྒྱུའི་དམ་བཅའ་བཞག འོན་ཀྱང་
གནད་དོན་དེ་རྩད་གཅོད་བྱེད་པར་རོགས་པ་འགའ་དགོས་ཀྱི་ཡོད། དེར་བརྟེན། ཁོ་དང་ལྷན་དུ་ལས་རོགས་
ཉུལ་ཞིབ་པ་གངས་མཛེས་ཡོད།གངས་མཛེས་ལ་ཉེན་ཁ་གང་དུ་ཡོད་པ་ཤེས་རྒྱུའི་སྣ་རྫི་རྣོ་བས་ཁ་ཕྱོགས་གང་དུ་
བསྐྱོད་དགོས་པའི་ཐོག་ཚོར་ཤེས་ཆེ་སྟབས་ལམ་ནོར་ཤོར་བ་ཧ་ཅང་དཀོན་པོ་ཡིན། མོས་དེ་ལྟར་ཁོ་ལ་ནག་ཉེས་
ཞིབ་འཇུག་བྱ་རྒྱུར་རོགས་རམ་བྱེད་ཅིང་གནད་དོན་ཕྲ་ཞིང་ཕྲ་བ་རྣམས་འཚོལ་བ་དང་ཁོ་པས་དེ་དག་ལྷུ་སྒྲིག་
གི་ཡོད། ཁོ་གཉིས་པོས་མཉམ་དུ་རྙོག་གྲ་དེ་སེལ་ཐུབ་པ་བྱེད་དགོས།
ཐོག་མར་ཁོ་གཉིས་ཀྱིས་འཁོར་ལོ་སྦོམ་པོ་ཞིག་གི་རྗེས་ཤུལ་ལ་དོ་སྣང་བྱ་རྒྱུ་ནས་འགོ་བཙུགས། དེ་ནི་ལྷོ་ཕྱོགས་
སུ་སྐྱོད་མཁན་གྱི་མིའི་འགྲུལ་འཁོར་ཞིག་ཡིན་པ་རེད།བློ་ལྡན་གྱིས་འཁོར་ལོའི་རྗེས་ཤུལ་གྱི་རི་མོའི་སྣང་བརྙན་བློ་
འཛིན་བྱས། དེ་ལྟར་ཕྱིས་སུ་གལ་ཏེ་རྗེས་ཤུལ་རྣམས་འདམ་རྫབ་ཀྱི་ནང་བརླག་ཚེ་ངོས་འཛིན་བྱེད་ཐུབ།
ཁོ་གཉིས་ཀྱི་མདུན་དུ་འཁྱག་འབྲད་ཤོར་སླ་བའི་ས་དང་། གངས་ཆར། བུ་ཡུག་འཚུབ་བོ་སོགས་གདོང་ལེན་བྱེད་
དགོས་པའི་དཀའ་ངལ་དུ་མ་ཡོད།
དེ་རྗེས་ཁོ་གཉིས་ལ་གནས་ཚུལ་དེ་སེལ་རྒྱུའི་ལམ་ཞིག་རྙེད། བྲག་རིའི་སྒལ་གཞུང་ནས་ཡིབ་ལྟ་བྱས་པས་མདུན་
དུ་དོས་སྐྱེལ་རླངས་འཁོར་ཞིག་གི་ནང་མི་བཅུ་དང་གཙོད་ཀྱི་པགས་པ་ཡོད་པ་མཐོང་། དེ་དང་ལྷན་དུ་མདུང་
ཆག་པ་ཞིག་ཀྱང་འདུག དེ་འཕྲལ་བློ་ལྡན་གྱིས་མི་དེ་ཚོས་ང་ཚོ་གསོད་རྩིས་འདུག མགྱོགས་པོར་བྲོས། ཞེས་
དངངས་སྐད་བརྒྱབ་པ་དང་ཁོ་གཉིས་ཤར་ཤར་དུ་བྲོས་ཕྱིན། ཡང་རླངས་འཁོར་དེའི་རྗེས་ཤུལ་དེད་ནས་ཕྱིན་པས་
ཁོ་གཉིས་ལྷོ་ཕྱོགས་ཀ་ཤི་མིར་ཕྱོགས་སུ་སླེབས།འོན་ཀྱང་དེར་ཁོ་གཉིས་ལ་དཀའ་ངལ་ཞིག་ཕྲད་པ་ནི། མུ་མཐུད་
གཤམ་དུ་བསྐྱོད་ན་ཁོ་གཉིས་ཚ་བས་གདུང་ནས་འཆི་རྒྱུ་རེད། གཙོད་ཀྱི་སྤུས་གནམ་གྲང་མོར་དྲོད་སྦྱིན་ཞིང་ཚ་
སོབ་བེར་གནས་ཐུབ་ཀྱི་ཡོད་ཀྱང་། པགས་པ་དེ་ལུས་ལས་ཕུད་རྒྱུ་མེད་སྟབས་ས་ཆའི་མཐོ་བབས་ཆག་ན་ཚ་
དྲོད་དང་རླན་གཤེར་གཉིས་ཀ་ཚད་ལས་འདས་པ་ཆེ་རུ་ཕྱིན་ནས་སྲོག་ལ་ཉེན་ཁ་ཆེན་པོ་ཡོད།
ཉུལ་ཞིབ་པ་གཙོད་གཉིས་པོས་བསམ་བློ་ནན་པོ་ཞིག་བཏང་རྗེས་མཐའ་མའི་ལས་དོན་དེ་སྲོག་ཆགས་གཞན་
ཞིག་ལ་སྤྲད་ནས་དེས་གནས་ཚུལ་ཇི་འདྲ་ཡིན་པ་ཁོ་གཉིས་ལ་ལན་བྱེད་དུ་འཇུག་རྒྱུ་བྱས། སྲོག་ཆགས་
གཞན་ན་ཅི་ཞིག་ཡིན་དགོས་པའི་ཐོག་ཁོ་གཉིས་ཀྱིས་ཡུན་རིང་གྲོས་བསྡུར་བྱས་མཐར་བྱ་ཞིག་ཡིན་དགོས་པའི་
ཐག་གཅོད་བྱུང་། སོ་མྱུལ་བྱེད་རྒྱུར་ཁྭ་ཏ་ལས་ལྷག་པ་ཞིག་མེད། ཁྭ་ཏ་ནི་སྤྱང་གྲུང་འཛོམས་པ་དང་། དོ་སྣང་ཆེ་
བ།མིག་རྣོ་བ་མ་ཟད།གང་སར་ཕུར་ཐུབ་པ་དང་ས་ལ་ལྷོད་ཀྱིས་འབབ་ཐུབ་པས། གནས་ཚུལ་བྱུང་སའི་ཉེ་འགྲམ་
ནས་ལྟ་ཐུབ་པའི་ཁྱད་ཆོས་ལྡན་ཡོད།
ཁོ་གཉིས་ཀྱི་མཁའ་འགྲོ་ཟེར་བའི་ཁྭ་ཏ་མཆུ་དམར་སྤྱང་པོ་ཞིག་རྙེད། གངས་མཛེས་ཀྱིས་ཁྭ་ཏ་དེ་ལ་ངའི་པགས་
པ་འདི་ལ་གཟབ་ནན་གྱིས་ལྟོས་དང་།ཁྱོད་ཀྱིས་པགས་པ་འདིའི་སྐོར་ལ་འཚོལ་ཞིབ་བྱ་དགོས་ཞེས་བརྗོད།མཁའ་
འགྲོ་ཡིས་དེ་ཕན་ཐོགས་ག་རེ་ཡོད་ཅེས་དྲིས། དེར་ཁོ་གཉིས་ཀྱིས་དེ་ལྟར་བྱས་ན་ཁྱོད་ཀྱིས་ང་
ཚོའི་རིགས་ཀྱི་སྲོག་ཆགས་རྣམས་རྩ་མེད་འགྲོ་རྒྱུ་ལས་སྐྱོབ་ཐུབ། དེ་ཙམ་གྱིས་མི་འགྲིག་གམ། ང་ཚོའི་རྗེས་ལ་
ཁོ་ཚོས་ཁྱོད་ཚོ་ཡང་མེད་པ་བཟོ་ངེས་རེད་ཅེས་བཤད་པར།
ཁྭ་ཏ་དེས་མགོ་བོ་གཡུག་གཡུག་གིས་ཁས་ལེན་མ་བྱས། གང་ལྟར་ཡང་གཙོད་བློ་ལྡན་ལ་ཐབས་ཤེས་གཞན་ཞིག་
ཡོད། ཁོས་ཁྭ་ཏ་དེ་ལ་སང་ཉིན་ས་ཆ་དེ་རང་ལ་ཤོག་ཅེས་བརྗོད། དེ་ནས་ཁོས་གངས་མཛེས་ལ་འཛམ་གླིང་ཐོག་
ཁྭ་ཏ་ལ་མཁོ་ཤོས་ཀྱི་དངོས་པོ་དེ་གང་ཡིན་ནམ་ཞེས་དྲིས། གངས་མཛེས་ཀྱིས་བྱ་གཞན་ལ་སྐད་ཆ་དྲིས་པས། ཁྭ་
ཏྭ་ལ་མཁོ་ཤོས་དེ་བྱ་ཚང་སྐྱིད་པོ་ཞིག་རེད། ཁྭ་ཏ་མཆུ་དམར་དེ་ཚོ་དམིགས་བསལ་བྱ་ཚང་གི་ཐད་ལ་དང་དོད་
ཆེན་པོ་ཡོད། ཁོ་ཚོས་བྱ་ཚང་བཟོ་དུས་དབྱུག་གུ་དང་ཤིང་གི་རྩ་བ་བསྡུ་རུབ་བྱེད་པ་དང་།དེའི་ཐོག་སྐྲ་དང་བལ་
གང་རུང་གྲལ་སྟར་བསྒྲིགས་ནས་སྒོ་ང་གཏོང་རྒྱུར་འབོལ་པོ་བཟོ་ཡི་ཡོད།
གངས་མཛེས་ཀྱིས་བློ་ལྡན་གྱི་བྲང་འོག་ནས་ཁུ་ལུ་ཏོག་ཙམ་བཀོག་ནས་མཁའ་འགྲོ་ལ་འཛམ་གླིང་ནང་ཁུ་ལུ་
བཟང་ཤོས་དེ་སུ་ལ་ཡོད་དམ། དེ་ནི་བོད་ཀྱི་གཙོད་ཀྱི་ལུས་ལ་ཡོད། ཁུ་ལུ་དེས་ང་ཚོ་གཙོད་རྣམས་དྲོ་བོ་ཉར་
གྱི་ཡོད་པས་ཁྱོད་ཀྱི་སྒོ་ང་ཡང་དེ་ལྟར་དྲོ་བོར་ཉར་ངེས་ཡིན་ཞེས་བཤད་དེ་ཁུ་ལུ་དེ་སྤྲད། མཁའ་འགྲོ་ད་བར་དེ་
ལྟ་བུའི་ཁུ་ལུ་བཟང་པོ་ཞིག་མཐོང་མྱོང་མེད། དེ་ནི་ཡང་པོ་དང་ཧ་ཅང་འཇམ་པོ་ཡོད། མོ་ཧ་ཅང་དགའ་པོ་བྱུང་
ནས་ད་གཟོད་རི་དྭགས་གཙོད་རྣམས་གསོན་པོར་གནས་རྒྱུ་ཇི་ཙམ་གལ་ཆེན་པོ་ཡིན་པ་རྟོགས། བློ་ལྡན་དང་
གངས་མཛེས་གཉིས་ཀྱིས་ལས་དོན་དེ་གྲུབ་རྗེས་དེ་ལས་མང་བའི་ཁུ་ལུ་སྤྲོད་རྒྱུའི་ཁས་ལེན་བྱས།
དེ་རྗེས་མཁའ་འགྲོ་ལུང་གཤོང་གི་ཕྱོགས་སུ་འཕུར་ཕྱིན། མོས་ལས་དོན་དེ་སྒྲུབ་པར་བདུན་ཕྲག་གཅིག་འགོར།
དེའི་རིང་གཙོད་གཉིས་པོ་རི་གཤམ་དུ་སེམས་ཁྲལ་དང་བཅས་མོ་ལ་བསྒུགས་ནས་བསྡད། ས་ཆ་དེ་ཙམ་དམའ་
བོ་མ་ཡིན་ཡང་ད་དུང་ཁོ་གཉིས་ཀྱི་ལུས་ནས་དངུལ་ཆུ་ཐོན་ཡོང་གི་ཡོད། མཁའ་འགྲོས་ཁུ་ལུའི་གྲོང་ཚོ་དེའི་ར་
བ་ཁ་ཤས་ཀྱི་ཐོག་ཏུ་ལྡིང་སྐོར་བརྒྱབ་པས། དེར་གཙོད་ཀྱི་ཁུ་ལུ་རྣམས་སྤུངས་ནས་བཞག་ཡོད་པ་མཐོང་། མི་དེ་
ཚོས་ཁུ་ལུ་རྣམས་འཕྲུལ་ཆས་ཆེན་པོ་ཞིག་གི་ནང་བླུགས་ནས་གོན་པའི་རིགས་ཤིག་འཐག་གིན་ཡོད།
ཉིན་མང་པོར་ཞིབ་ཏུ་བལྟས་རྗེས་མཁའ་འགྲོས་གཙོད་གཉིས་པོར་གནས་ཚུལ་ཚང་མ་ལན་སྐྱེལ་དུ་ཕྱིན། དེར་
འབྱོར་བ་དང་མོས་ཁོ་གཉིས་ལ་ཁྱོད་གཉིས་ཉན་རྒྱུར་གྲ་སྒྲིག་བྱེད་ཨང་། གནས་ཚུལ་བཟང་ངན་གཉིས་བརྗོད་རྒྱུ་
ཡོད་ཅེས་བརྗོད་པར། བློ་ལྡན་གྱིས་བྱས་ན་གནས་ཚུལ་སྡུག་ག་དེ་ཤོད་དང་ཞེས་བཤད། མོས་ཁྱོད་གཉིས་གནས་
ཚུལ་དེར་རྩ་བ་ནས་དགའ་ཡི་མ་རེད། མི་དེ་ཚོས་གཙོད་ཀྱི་ཁུ་ལུ་རྣམས་བཀལ་ནས་དཔུང་པར་དཀྲི་རྒྱུའི་གྱོན་
ཆས་རིང་པོ་ཞིག་བཟོ་ཡི་འདུག ཁོ་ཚོ་སོ་སོའི་ལུས་ལ་སྤུ་མེད་པས་དཀྲི་ཆས་དེས་ཁོ་ཚོར་དྲོད་ཡག་པོ་སྤྲོད་ཀྱི་
ཡོད་པ་རེད། དེ་ཚོ་ཉོ་མཁན་རྣམས་རྒྱུ་ནོར་ཧ་ཅང་ཕྱུག་པོ་དེ་འདྲ་རེད་འདུག་ཅེས་བརྗོད།
གནས་ཚུལ་དེ་ཐོས་པས་བློ་ལྡན་ནི་ཧང་སང་བར་གྱུར། དེ་ནི་གཞན་གྱི་སྤུ་བཀོག་ནས་རང་ཉིད་ཀྱི་ཕྱིར་ལེན་རྒྱུ་
དེ་ཡིན་པས། མིའི་རིགས་དྲོ་བོ་ཡོང་ཕྱིར་གཙོད་ཀྱི་སྲོག་འཕྲོག་གི་ཡོད་པ་རེད། གངས་མཛེས་ཀྱིས་དེ་འདྲ་བའི་
དཀྲི་ཆས་གཅིག་བཟོ་བར་གཙོད་ག་ཚོད་ཀྱི་ཁུ་ལུ་དགོས་སམ་ཞེས་དྲིས་པར། ཁྭ་ཏ་ཡིས་རྩིས་ཤིག་བརྒྱབ་རྗེས་
ཉུང་ཐར་གཙོད་གསུམ་གྱི་ཁུ་ལུ་དགོས་ཞེས་བཤད། དེ་ཐོས་པ་དང་གཙོད་བློ་ལྡན་གྱིས་རེ་བ་ཟད་པའི་ཉམས་
དང་བཅས། བྱས་ན་གཙོད་བཅུ་གཉིས་བསད་པ་དེ་དག་སྤྱད་དེ་ཁ་དཀྲིས་གསུམ་བཟོས་པ་རེད་ཅེས་སྡོམ་བརྒྱབ།
གངས་མཛེས་ཀྱིས་མིག་ཅེར་ནས་དེ་ནི་ཧ་ཅང་གདུག་རྩུབ་ཆེན་པོ་རེད། ང་ཚོས་གང་མྱུར་དེ་མཚམས་འཇོག་བྱ་
རྒྱུའི་ཐབས་ཤེས་ཤིག་མ་བཙལ་ན། ང་ཚོ་ཚང་མ་བརྔོན་ནས་གསོད་རྒྱུ་ཉག་གཅིག་རེད་ཅེས་སྐད་ཤོར་བ་དང་
སྦྲགས་ཁྭ་ཏ་ལ་ཁྱོད་ཀྱིས་གནས་ཚུལ་གཞན་བཟང་པོ་ཞིག་ཡོད་ཟེར་བ་མ་ཡིན་ནམ། དེ་ག་རེ་རེད་ཅེས་དྲིས། འོ།
གནས་ཚུལ་བཟང་པོ་དེ་ནི་གཙོད་ཀྱི་ཁུ་ལུ་འཁེལ་རྒྱུ་དང་འཐག་རྒྱུ་དེ་མེད་ན་མི་འགྲིག་པ་ཞིག་རེད་མི་འདུག
མི་དེ་ཚོས་གཞན་ཡང་ཀ་ཤི་མི་རི་ཁུལ་གྱི་རའི་བྲང་འོག་གི་ཁུ་ལུ་སྤྱད་ནས་དཀྲི་ཆས་དེ་དང་གཅིག་མཚུངས་
བཟོ་ཡི་འདུག་ཅེས་བརྗོད་པར། གཙོད་ཀྱིས་དེ་གཉིས་ཁྱད་པར་ག་རེ་ཡོད་ཅེས་དྲིས། དེ་ལ་ཁྭ་ཏ་ཡིས་ར་དེ་ཚོ་
ཁྱུ་ཚོགས་བྱས་ནས་མིས་བདག་པོ་རྒྱག་གི་ཡོད་པ་དང་། མི་དེ་ཚོས་དབྱར་ཁ་ཚ་བ་ཆེ་བའི་སྐབས་རའི་བྲང་ཁའི་
འོག་གི་ཁུ་ལུ་དེ་ཚོ་འབྲེག་གི་ཡོད། དེ་དུས་ར་དེ་ཚོར་ཁུ་ལུ་མཐུག་པོ་དེ་འདྲ་དགོས་ཀྱི་མེད་ཅེས་བཤད། བློ་
ལྡན་གྱིས་དེ་ལྟ་བུ་མིའི་རིགས་ཀྱིས་སྟངས་འཛིན་བྱེད་རྒྱུ་དེ་ང་ཚོ་གཙོད་རྣམས་ལ་ཡོང་ཐབས་བྲལ། ང་ཚོ་ནི་རང་
དབང་ལ་དགའ་བའི་རི་དྭགས་ཡིན། ཁོས་ཕྱོགས་གཞན་ཞིག་ནས་བསམ་བློ་བཏང་བས། རའི་བྲང་འོག་གི་ཁུ་ལུ་
ནི་གཙོད་ཀྱི་ཁུ་ལུ་བཞིན་འཇམ་པོ་དང་སྤུས་ཀ་བཟང་པོ་མེད་ཀྱང་། དེས་གཙོད་ཀྱི་ཁུ་ལུ་དང་མཚུངས་པའི་བྱ་
བ་བྱེད་ཀྱི་ཡོད་ན་དཀའ་ངལ་དེ་སེལ་བ་རེད་ལ་གནས་ཚུལ་དེ་ཐག་ཆོད་པ་རེད་སྙམ།
འོན་ཀྱང་ཁོའི་སེམས་ཀྱི་གཏིང་དུ་མིས་རའི་ཁུ་ལུ་ལས་སྤུས་ཀ་ལེགས་པའི་གཙོད་ཀྱི་ཁུ་ལུ་ཡོད་བཞིན་དུ་ཆོག་
ཤེས་བྱེད་མི་སྲིད་པ་ཤེས་ཀྱི་ཡོད།དེར་གངས་མཛེས་ཀྱིས་ཁོའི་སེམས་ཀྱི་སྐད་ཆ་རྟོགས་པ་ལྟར་བརྗོད་དོན།
དཀའ་ངལ་ངོ་མ་དེ་མིའི་རིགས་ཀྱི་འདོད་རྔམ་རེད།གཙོད་ལ་སོགས་པ་རྣམས་རང་གི་ལུས་ལས་གཞན་གང་ཡང་
མེད་པར་འཚོ་ཐུབ་ཀྱི་ཡོད་ཀྱང་།མི་རྣམས་ལ་དངོས་པོ་འདྲ་མིན་ཡོད་ཚད་དང་དགོས་མཁོ་རྩ་བ་ནས་མེད་པ་དེ་
ཚོ་ཡང་དགོས་ཀྱི་ཡོད།
གཙོད་གངས་མཛེས་དང་བློ་ལྡན་གཉིས་ཀྱིས་གནས་ཚུལ་དེ་དག་ཤེས་རྗེས་སེམས་ལྗིད་ཏིག་གིར་བྱང་དུ་ཕྱོགས་
ནས་རང་གི་ཕ་ཡུལ་བོད་ལ་ལོག་ཕྱིན།དཀའ་ངལ་གང་འདྲ་ཞིག་ཡིན་ཡང་དེ་ལ་སེལ་ཐབས་ཤིག་ཡོད།ཁོ་གཉིས་
ཀྱིས་གཙོད་རྣམས་འཚོ་ཐུབ་པའི་ཆེད་དུ་དཀའ་ངལ་དེ་སེལ་ཐབས་འཚོལ་རྒྱུའི་སེམས་ཐག་བཅད་དེ། སེམས་
ནང་ལྗིད་ཁོག་ཡོད་རུང་མགོ་བོ་མཐོན་པོར་བཏེགས་ནས་ལ་ཆེན་དེའི་གྱེན་གཟར་ལ་འཛེགས་ཏེ་བོད་ཀྱི་ས་
མཚམས་སུ་ལོག་གོ།

དཀའ་ངལ་སེལ་ཐབས།
ཕྱི་ལོ་༢༠༠༠ ལོར་གཙོད་ཀྱི་བྲང་འོག་གི་སྤུ་ལས་བྱུང་བའི་བལ་འཐག་སའི་ལྟེ་གནས་ཀ་ཤི་མིར་དུ་གཙོད་བལ་
ཚོང་འགྲེམས་བྱེད་རྒྱུ་ཁྲིམས་འགལ་བཟོས་ཡོད། གཙོད་ཀྱི་སྐོར་འཁོད་པ་དེའི་འོག་ཏུ་རི་སྐྱེས་སྲོག་ཆགས་ཀྱི་བྱ་
ར་བ་ངོ་མ་དེ་ལ་གཟིགས། དེར་རྒྱས་པར་བཀོད་ཡོད། འཛམ་གླིང་གི་ཕྱོགས་གང་ས་ནས་ཁུ་ལུའི་གཟན་ཚོང་
འགྲེམས་བཀག་བཟུང་བྱེད་ཀྱི་ཡོད།གཙོད་ཀྱི་ཁུ་ལུ་བེད་སྤྱོད་བྱེད་པ་ལས་བདག་ཏུ་བཟུང་བའི་རའི་སྤུ་ལས་གྲུབ་
པའི་བལ་གྱིས་པ་ཤི་མི་ནའི་གཟན་སྤུས་དག་ཆགས་ཀྱི་ཡོད་པ་དེ་བེད་སྤྱོད་གཏོང་ཐབས་བྱེད་དགོས།
བློ་སྐྱེད།
རྩེད་རིགས་དང་། སྤྲོ་གསེང་། མྱོང་བ་གསར་པ། ཀོ་བ་དང་ཁུ་ལུ་སོགས་ཀྱི་ཕྱིར་སེམས་ཅན་གྱི་སྲོག་
གཅོད་པ་ནི་རང་བཞིན་གྱིས་སྐྱུག་བྲོ་བ་དང་ཡིད་སྐྱོ་དགོས་པའི་བྱ་བ་ཞིག་ཡིན། དེ་ལྟའི་བྱ་བ་རྩོམ་པར་
གནས་ལུགས་ཀྱི་གཞི་རྩ་བ་ནས་མེད། ཚེ་སྲོག་ནི་མིའི་རིགས་ལ་ཇི་ཙམ་རྩ་ཆེ་བ་ཡིན་པ་དེ་ཙམ་གྱིས་སྨྲ་
མི་ཤེས་པའི་སེམས་ཅན་ལའང་གཅིག་མཚུངས་ཡིན། ང་ཚོ་རང་ཉིད་བདེ་བ་འདོད་ཅིང་། སྡུག་བསྔལ་མི་
འདོད་པ་དང་། གསོན་འདོད་ཅིང་འཆི་མི་འདོད་པ་བཞིན་སྲོག་ལྡན་གཞན་ཡང་དེ་ལྟར་འདོད་ཀྱི་ཡོད།
༸སྐྱབས་མགོན་ཏཱ་ལའི་བླ་མ་མཆོག་ནས།

ཁོང་ཁྲོ་ཅན་གྱི་དྲེད་མོད་།
འདི་ནི་སྡེར་རྣོ་ཟེར་བའི་ཡར་ཐོན་གྱི་བསམ་བློ་ལྡན་པའི་བོད་ཀྱི་དྲེད་མོང་ཞིག་གི་སྒྲུང་ཡིན།

ཟི་ཁྲོན་ནུབ་ཕྱོགས།
ང་གང་ཐུབ་ཅི་ཐུབ་ཀྱིས་བྲོས་འགྲོ་བཞིན་ཡོད། གང་ཡིན་ཞེ་ན་མི་དེ་ཚོས་ངའི་རྗེས་སུ་ཞེད་སྣང་ཅན་གྱི་ཤ་ཁྱི་ཁྱུ་
གཅིག་བཏང་ནས་ང་ཤིང་ནགས་ནང་འདེད་ཀྱིན་འདུགཤ་ཁྱིས་ངར་དང་བཅས་ཟུག་སྐད་རྒྱག་བཞིན་ངའི་རྗེས་
སུ་རྒྱུག་འོང་། ངས་མི་དེ་ཚོར་གནོད་གང་ཡང་བསྐྱལ་མེད་ཀྱང་ཁོ་ཚོས་ང་རྔོན་དགོས་དོན་ཅི་ཡིན། བསམ་བློ་
ཞིག་བཏང་ན་ཁྱི་དེ་ཚོ་ཤིང་སྡོང་གི་ཐོག་ལ་འཛེགས་ཐུབ་ཀྱི་མེད། ཕལ་ཆེར་དེ་ལྟར་བྱས་ན་ཐར་སྲིད། འོན་ཀྱང་
མི་རྣམས་ཧ་ཅང་སྤྱང་པོ་ཡོད་པས་ཤིང་གི་ཐོག་ནས་ཀྱང་ང་འཇུ་ཐབས་ཤིག་ཡོད་ངེས། ང་ཚོ་དྲེད་མོང་རྣམས་
ལ་ཐབས་ཤེས་ཧ་ཅང་དཀོན་པོ་རེད། དེ་ལས་ངས་ས་ཆ་འདིའི་ཁུལ་གྱི་བྲག་ཕུག་དེ་ཚོ་ཆ་ཚང་རྒྱུས་ཡོད་སྟབས་
གཏིང་རིང་བའི་བྲག་ཕུག་ཅིག་གི་ནང་འཛུལ་ནས་གྱང་གི་ལྡེབས་ལ་ཀྲོང་ངེར་གབ་ནས་བསྡད།ང་མཐོང་རྒྱུ་མེད་
པས་ཁྱི་དེ་ཚོ་མགོ་བོ་རྨོངས་ཏེ་བྲག་ཕུག་གི་སྒོ་ཁར་ཕར་འཁོར་ཚུར་འཁོར་བྱས་ནས་ལྷག་འདུག གང་ཡིན་ཟེར་
ན་བྲག་ཕུག་ཡོངས་རྫོགས་མུན་ནག་ཡིན་པས་གང་ཡང་མཐོང་རྒྱུ་མེད། ཁྱི་འདེད་མཁན་གྱི་མི་རྣམས་ལ་གློག་
བཞུ་མི་འདུག མི་གཅིག་གིས་བྲག་ཕུག་ནང་གོམ་པ་ཁ་ཤས་སྤོས་ནས་འཛུལ་ཡོང་བ་དང་། ངས་ངར་སྐད་ཁྱད་
མཚར་ཞིག་བརྒྱབ་པས་མི་དེ་ཞེད་ཐག་ཆོད་དེ་ཕྱིར་བྲོས་ཕྱིན་སོང་།
སྡེར་རྣོ་གཉིད་ལས་སད་དེ་དངངས་སྐྲག་ཆེན་པོའི་ངང་མིག་ཆེན་པོར་གདངས། ལུས་པོ་ཡོངས་རྫོགས་དངུལ་
ཆུས་བརླན་ཡོད། གཡས་གཡོན་དུ་བལྟ་སྐབས། རྨི་ལམ་དེ་མངོན་རྒྱུ་མེད་པར་ཁོ་རང་བྲག་ཕུག་ཅིག་གི་ནང་
དུ་ཉལ་ནས་བསྡད་འདུག ད་གཟོད་དགུན་ཁ་ཡོལ་འགྲོ་གི་ཡོད་པས་གངས་རྣམས་རིའི་རྩེ་མོ་ནས་ཀྱང་བཞུར་
འགྲོ་གི་ཡོད། ཧི་མཱ་ལ་ཡའི་ཁུལ་གྱི་དོམ་དྲེད་རྣམས་བྲག་ཕུག་ནང་གཉིད་ཡུན་རིང་པོ་ཞིག་ཁུག་ནས་ལངས་ཀྱི་
ཡོད། ཟླ་བ་གསུམ་ཙམ་གྱི་གཉིད་ཡུན་ཡིན་པས་ཡར་ལངས་སྐབས་ཁོ་ཚོ་གྲོད་པ་ཧ་ཅང་ལྟོགས་ཀྱི་ཡོད། ལྷག་
པར་དུ་སྡེར་རྣོ་ནི་གྲོད་པ་ལྟོགས་པ་ཙམ་མ་ཟད་སེམས་པ་ལྷོད་དུ་བབ་མེད།
ཁོ་ལ་དེ་འདྲ་བའི་རྨི་ལམ་ངན་པ་དུས་རྒྱུན་དུ་གཏོང་གི་ཡོད། འོན་ཀྱང་ཁོ་ལ་རྨི་ལམ་བཟང་པོ་ཡང་གཏོང་གི་
ཡོད། དེ་ནི་ཕུགས་བསམ་ལྡན་པའི་རྨི་ལམ་ཞིག་ཡིན། རྒྱ་ནག་ཏུ་ཁོ་པའི་སྤུན་ཟླ་དྲེད་མོང་རྣམས་གདུག་རྩུབ་
ཅན་གྱི་བཀོལ་སྤྱོད་མྱོང་བཞིན་པའི་དཀའ་ངལ་དེ་ལས་གྲོལ་ཐབས་ཤིག་འཚོལ་རྒྱུ་དེ་ཡིན། ཁོའི་རྨི་ལམ ནི་དྲེད་
མོང་ཚང་མར་རང་དབང་ཐོབ་པ་བཟོ་རྒྱུ་དེ་ཡིན། གཅན་གཟིགས་ཁང་དང་། སྨན་བཟོ་ཁང་སོགས་དྲེད་མོང་གི་
མཁྲིས་པ་བཙན་འཕྲོག་བྱེད་སའི་བཙོན་ཁང་དེ་དག་ནས་རང་དབང་ཐོབ་པ་བྱེད་རྒྱུ་དང་། དྲེད་མོང་རྣམས་ལ་
བཅིངས་འགྲོལ་གཏོང་རྒྱུར་དྲེད་མོང་བཅིངས་འགྲོལ་ཚོགས་པ་བཙུགས་ནས་དྲེད་མོང་གི་རིགས་གང་འདྲ་ཞིག་
ཡིན་རུང་ཐམས་ཅད་ལ་རང་དབང་སྤྲོད་རྒྱུ་དེ་ཡིན།
སྡེར་རྣོ་མི་ལ་ཤིན་ཏུ་ཁྲོས་ནས་ཡོད། འོན་ཀྱང་ཁོ་པར་ཁག་ཅི་ཞིག་ཡོད། ལོ་མང་རིང་མི་ཚོས་ཚོང་གི་ཆེད་དུ་ཁོ་
པ་ལྕགས་ཁྲ་ཆུང་ཆུང་འདྲ་མིན་སྣ་ཚོགས་ཀྱི་ནང་བླུགས་ནས་ཁོའི་དོམ་མཁྲིས་ལེན་པ་རེད། ཚོང་དེ་ནི་ཧ་ཅང་
གདུག་རྩུབ་ཆེན་པོ་ཞིག་ཡིན། དོམ་དྲེད་ཀྱི་མཁྲིས་པ་བཙན་གྱིས་བླངས་ནས་རྒྱའི་སྲོལ་རྒྱུན་གྱི་སྨན་སྦྱོར་ནང་
སྤྱོད་ཀྱི་ཡོད། དེ་ནི་ཐ་ཤལ་གྱི་བྱ་བ་ཞིག་ཡིན་པ་མ་ཟད་དེ་ཙམ་གྱིས་མི་ཆོག་པར་ད་དུང་ཁོ་ཚོས་དོམ་གྱི་སུག་
ལག་བཙོས་ནས་ཁུ་བ་བཏུང་ན་མི་ལ་དྲེད་མོང་ལྟ་བུའི་ཤེད་ཤུགས་སྐྱེ་གི་ཡོད་ཅེས་བརྗོད་ནས་ཡོད་ཚད་འཕྲོག་
བཅོམ་བྱེད་ཀྱི་ཡོད། མི་དེ་དག་ནི་གཅན་གཟན་སྡུག་ཤོས་དེ་རེད། ཁོ་ཚོའི་འདོད་རྔམ་ལ་ནམ་ཡང་ཚོད་འཛིན་
མེད།
སྡེར་རྣོ་ཕྱིར་ཐར་ཐུབ་པ་དེ་ཡང་ཉིན་ཞིག་ཁོ་པར་དོ་དམ་བྱེད་མཁན་གྱི་མི་དེ་ཆང་གིས་བཟི་ནས་སྣན་ལྕགས་
གཅིག་ཁ་མ་བརྒྱབ་པར་ལྷག་པར་བརྟེན། ཁོ་པའི་སྡེར་མོས་ལྕགས་སྒོ་ཕྱེ་ནས་མཚན་དཀྱིལ་ཙམ་གྱི་དུས་ཚོད་
རན་པོ་ཞིག་ལ་ཤིང་ནགས་ནང་དུ་བྲོས་ནས་གང་ཐུབ་ཐག་རིང་སར་ཕྱིན། ལམ་བར་དུ་ལུམ་འབྲས་ཞིམ་པོ་ལ་
རོལ་བ་དང་། ཤྭ་བ་འགའ་འདེད་པ་སོགས་བྱེད་རྒྱུ་བྱུང་ཡོད།
ཉིན་ཤས་རྗེས་ཁོ་པར་ལམ་བར་དུ་དགའ་ཉེ་རྙིང་པ་ཞིག་ཐུག དྲེད་མོང་དེའི་མིང་ལ་དབང་མོ་ཟེར། མོ་སྡེར་རྣོ་ཡི་
དགྲ་ཟླ་དྲེད་མོང་གཞན་ཞིག་དང་བཟའ་ཚང་ཆགས་ནས་དོམ་ཕྲུག་གཉིས་བཙས་ཟིན་ཡོད། མོས་ཁོ་ལ་སྡེར་རྣོ་
ཁྱོད་ཀྱིས་ང་ལ་མིག་དེ་འདྲ་ལྟ་དགོས་དོན་མེད། ལོ་ལྔ་ཙམ་ཕྱིན་ཟིན་པ་རེད། ངས་ཁྱོད་རང་ཤི་བ་རེད་སྙམ་བྱུང༌།
གནས་སྟངས་འདི་འདྲ་ཆགས་པ་དེ་ངའི་ནོར་འཁྲུལ་མིན་ཞེས་བརྗོད།
དེ་ཐོས་རྗེས་སྡེར་རྣོ་ནི་སྐད་ངན་སྒྲོག་བཞིན་སླར་ཡང་ཤིང་ནགས་ནང་རྒྱུག་ཞོར་ལག་པས་ལམ་བར་གྱི་ཤིང་སྡོང་
ཡོད་ཚད་བཅག ཁ་ནས་ལྦུ་སོབ་ཐོན་བཞིན་ཁོང་ཁྲོས་སྨྱོས་ནས་ཡོད་ཚད་གཏོར་བཅོམ་བཏང་། དགོང་མོ་དེར་
ཁོས་གུར་ཞིག་གི་ནང་ནས་ཆང་ཤིང་སྒྲོམ་གཅིག་བརྐུས་ཏེ་ལྕགས་ཀྲིན་ཚང་མ་སྡེར་མོས་ཁ་གཤག་ནས་ཆང་
བཏུང་། དེ་ནས་དྲེད་མོང་གཞན་ཞིག་དང་འཛིང་རེས་ཐུག
དྲེད་མོང་གཞན་དེས་ཁྱོད་ལ་ག་རེ་བྱས་སོང་། ས་ཆའི་དོན་དག་རེད་དམ་ཞེས་དྲིས་པར། སྡེར་རྣོ་ཡིས་ས་ཆའི་
དོན་དག་མ་རེད། ང་ནི་མདུང་ཅན་གྱི་སྦྲང་བུ་བཞིན་ཁོང་ཁྲོ་ལངས་ནས་བསྡད་ཡོད་ཅེས་བཤད།
མདུང་ཅན་གྱི་སྦྲང་བུ་བཞིན་ཨེ།ཁོ་པས་དེ་བརྗོད་པ་དང་སེམས་ནང་ཇུས་ཤིག་དྲན།དེ་ནི་ཁོང་ཁྲོ་མ་ལངས།དགྲ་
ཤ་ལེན་ཟེར་བ་དེ་རེད།
དེ་ནི་མིའི་སྐྱོན་རེད། མི་ཚོས་ལོ་ལྔའི་རིང་ཁོའི་རང་དབང་འཕྲོག་པ་མ་ཟད། འཚོ་བ་དང་བཟའ་ཟླ་གཉིས་ཀ་མེད་
པ་བཟོས། ད་ཆ་ཁོས་རྩིས་ཏག་ཏག་རྒྱག་རྒྱུར་ཐག་བཅད། ཁོ་བྲོས་ཐུབ་པ་ནི་ཧང་སང་དགོས་པ་ཞིག་ཡིན། དེའི་
རྗེས་སུ་ཁོས་མི་རྣམས་ཞིང་ལས་བྱེད་དུ་བསྐྱོད་དུས་གྲོང་གསེབ་ནང་འཛུལ་ནས་ཡོད་ཚད་གཏོར་བཤིག་གཏོང་
གི་ཡོད། ཡིན་ནའང་དོམ་གྱི་རིགས་གཞན་རེ་ཞིག་མི་རྣམས་དང་འདྲིས་པོ་ཡོད། དཔེར་ན་དོམ་ཁྲ་ལྟ་བུ་རེད།
གཏིང་རུམ་ནས་ཤིའི་ཤིའི་ཟེར་བའི་དོམ་ཁྲ་ཆེན་པོ་ཞིག་ཐུག ཁོའི་མིང་དེ་སྲིད་འཛིན་ཤིའི་ཡི་མིང་ལས་ཐོགས་པ་
རེད། དོན་དུ་སྲིད་འཛིན་དེ་ཁོ་དང་འདྲ་པོ་ཡོད།
སྡེར་རྣོ་ཡིས་དོམ་ཁྲ་དེ་ཚོ་མི་དང་འདྲིས་པོ་ཡོད་པ་ཤེས་ཀྱི་ཡོད་ཀྱང་དེའི་རྒྱུ་མཚན་ཧ་གོ་གི་མེད།དེར་བརྟེན་ཁོས་
ཤིའི་ཤིའི་ལ་མི་ཚོས་ཁྱོད་ཚོར་ཡག་པོ་བྱེད་དགོས་དོན་གང་ཡིན་ནམ་ཞེས་དྲིས། དོམ་ཁྲ་དེས་མནོ་བསམ་ནན་
གྱིས་བཏང་རྗེས་བརྗོད་དོན།
ང་ཚོ་ཡང་སྔོན་ཆད་ཁྱོད་ཚོ་དང་འདྲ་བ་མི་རྣམས་ང་ཚོའི་ཞེད་སྣང་བྱེད་ས་ཡིན་པ་དང་། ཁོ་ཚོས་ང་ཚོ་རྔོན་གྱི་
ཡོད། སྐབས་ཤིག་ལ་ཕྱི་གླིང་བའི་རི་སྐྱེས་སྲོག་ཆགས་སྲུང་སྐྱོབ་ཚོགས་པ་གཅིག་གིས་ང་ཚོའི་རིགས་ལ་དོ་
སྣང་བྱུང་ཡོད། དལ་བུར་ང་ཚོ་རྒྱ་ནག་རྒྱལ་ཁབ་ཀྱི་མཚོན་རྟགས་སུ་གྱུར་པས་འཛམ་གླིང་ཡོངས་ལ་སྐད་གྲགས་
ཆགས་པ་རེད་ཅེས་བརྗོད། སྡེར་རྣོ་མགོ་བོ་རྨོངས་ཏེ་བྱས་ན་ཁྱོད་ཚོ་འཛམ་གླིང་ནང་སྐད་གྲགས་ཆེན་པོར་གྱུར་
པ་དང་། ང་ཚོ་ལྕགས་ཁྲའི་ནང་བླུགས་ནས་གདུག་རྩུབ་མྱོང་དགོས་པ་ཇི་ལྟར་ཡིན་ནམ་ཞེས་དྲིས་པར། ཤིའི་ཤིའི་
ཡིས་སྨྱུག་མའི་ལྕུག་ཕྲན་ཞིག་ཟ་ཞོར་དེའི་རྒྱུ་མཚན་ནི་མི་ཚང་མ་དོམ་ཁྲ་རྒྱགས་པ་སྙིང་རྗེ་པོ་ལ་དགའ་པོ་ཡོད།
དེར་བརྟེན་རྒྱ་ནག་གིས་ཕྱིའི་རྒྱལ་ཁབ་ལ་གཅན་གཟན་ཁང་དུ་འཇོག་ཕྱིར་དོམ་ཁྲ་བོགས་གཏོང་བྱེད་ཀྱི་ཡོད།
གལ་ཏེ་རྒྱལ་ཁབ་དེས་རྒྱ་ནག་ལ་གནོད་སྐྱེལ་བའམ་མ་འགྲིག་པ་བྱས་ཚེ་དོམ་ཁྲ་ཚུར་ལེན་གྱི་ཡོད། དེ་ལ་དོ
ཁྲའི་ཕྱི་འབྲེལ་ལམ་དོམ་ཁྲའི་ལྐོག་རྔན་ཟེར་གྱི་ཡོད།
སྡེར་རྣོ་ཡིས་བྱས་ན་ཁྱོད་ཚོ་ནི་རྩེད་ཆས་སྙིང་རྗེ་པོ་ཞིག་ཏུ་གྱུར་འདུག་པས་རང་གིས་རང་ལ་དོམ་ཞེས་ཇི་ལྟ
འབོད་ཐུབ་བམ། ཤིའི་ཤིའི་ཁྱོད་རང་དོན་དངོས་ཐོག་དོམ་དཀར་ཞིག་ལ་ནག་ཐིག་གཉིས་གསུམ་གྱིས་བཀྲག་
བཟོས་པ་ཙམ་ཞིག་རེད། དེ་ནི་དོམ་གྱི་རིགས་ཡོད་ཚད་ལ་ངོ་གནོངས་དགོས་པའི་གཞིར་གྱུར་པ་རེད་ཅེས་བཤ
དེར་དོམ་ཁྲས།ཧཧཧ།དོམ་དྲེད་རྒད་པོ་ཁྱོད་ཀྱིས་གནད་ལ་འཁེལ་བ་བཤད་སོང་།ང་ཚོ་ནི་ཞབས་འདྲེན་རེད།
ཚོ་ཁྱུ་གཅིག་ནི་དོམ་ཁྲའི་ཁྲོད་ཀྱི་ཞབས་འདྲེན་ཞེས་འབོད་ཀྱི་ཡོད། ཁོས་དེ་ལྟར་
དོམ་ཁྲའི་ཞབས་འདྲེན་པ་ཁྱུ་གཅིག་ཟེར་བཞིན་སྐད་རྒྱག་གིན་ཞབས་བྲོ་འཁྲབ་ནས་ཕྱིན། སྡེར་རྣོ་རྩེད་འཇོར་
དགའ་པོ་ཡོད། དོན་དང་ལྡན་པའི་རྩེད་མོ་རེད་གདའ། དེའི་ནང་ནས་གཅིག་ནི་མི་ལ་ཞེད་སྣང་བསྐུལ་ནས་
སེམས་ཅན་ལ་བརྩི་འཇོག་ཡོང་བ་བཟོ་རྒྱུ་དེ་ཡིན། ཁོས་མིའི་རིགས་ཀྱི་སེམས་ནང་རྟོག་བཟོ་བྱས་པའི་སྲོག་
ཆགས་ཞེད་སྣང་ཅན་ཞིག་ཡོད་པ་དེ་སྤྱད་ནས་ཁོ་ཚོར་ཞེད་སྣང་བསྐུལ་གྱི་ཡོད། སྦར་རྣོ་ཡིས་ཐབས་ཤེས་དེ་རི་
འཛེགས་བྱེད་མཁན་གྱི་ཕྱི་གླིང་བས་བཞག་པའི་དཔར་རིས་ཅན་ཀྱི་དེབ་ཅིག་ནས་བརྙེད། ཁོས་དེབ་དེའི་ནང་གི་
ཡི་གེ་དེ་ཚོ་ངོ་འཕྲོད་ཀྱི་མེད་ཀྱང་རི་མོ་བརྒྱུད་ནས་གོ་བ་ལོན་གྱི་ཡོད། དེབ་དེའི་ནང་གསལ་བ་ལྟར་ན་བྲག་རིའི་
ངོས་སུ་གཟུགས་སྟོབས་ཆེ་ལ་ཁྱད་མཚར་བའི་སྲོག་ཆགས་ཤིག་ཡོད་པ་དེ་ལ་མི་རྣམས་ཞེད་སྣང་ཆེན་པོ་བྱེད་ཀྱི་
ཡོད་པ་རེད། སྲོག་ཆགས་དེ་སྡེར་རྣོ་ཁོ་རང་གི་རིགས་དང་འདྲ་བོ་ཡོད་ཀྱང་དེའི་ལུས་ལ་སྤུ་དཀར་པོ་དང་རྐང་
པ་གཉིས་ཀྱི་ཐོག་ལངས་ནས་འགྲོ་ཡི་ཡོད། དེ་བསྐྱོད་པའི་ཤུལ་དུ་གངས་ཀྱི་ཐོག་རྐང་རྗེས་ཧ་ཅང་ཆེན་པོ་འཇོག་
གི་ཡོད་པ་རེད།
དགོང་མོ་གཅིག་སྡེར་རྣོ་ཡིས་གངས་ཀྱི་དཀྱིལ་ལ་ཉལ་ནས་ལུས་པོ་ཡོངས་ལ་གངས་ཀྱིས་ཁེབས་པར་བྱས། ཁོས་
དེ་ལྟར་གངས་ཁྲོད་ཀྱི་ཡ་དྲེད་ཟེར་བའི་བོད་ཀྱི་སེམས་ཅན་འཇིགས་སྣང་ཅན་དེར་བརྫུས་ནས་ཉེ་འགྲམ་གྱི་ཤིང་
ནགས་ནང་ལས་ཀ་བྱེད་མཁན་ཚོའི་ཉེ་འཁོར་དུ་ཕར་ཚུར་བརྒྱུགས་ཕྱིན་པས། ལས་མི་དེ་དག་འཇིགས་སྣང་དང་
དངངས་སྐྲག་གིས་སྐད་ཤོར་ནས་བྲོས་ཕྱིན། དེ་དུས་ལས་མི་གཅིག་གིས་ཁུག་མ་ཞིག་ཟགས། སྡེར་རྣོ་ཡིས་ཁུག་
མ་དེ་ཁ་ཕྱེ་བ་དང་མིག་ལ་འོད་སྣང་ཤར། དེའི་རྒྱུ་མཚན་ནི་ཁུག་མའི་ནང་ལྡེ་མིག་ཆེན་པོ་ཞིག་ཡོད།ཁོས་ལྡེ་མིག་
དེ་ག་རེ་ཡིན་པ་ལམ་སང་ངོ་ཤེས། ལྡེ་མིག་དེས་ཁོ་པ་ལྕགས་ཁྲའི་ནང་ལོ་དེ་འདྲ་མང་པོ་བཅུག་ཡོད་པས་ལྡེ་མིག་
དེ་ལ་ཁོང་ཁྲོ་ཟ་གི་ཡོད། ད་ཆ་ཁོས་གནས་བབ་དེ་མགོ་རྟིང་སློག་པའི་དུས་ལ་བབ་ཡོད།
ད་གཟོད་དགྲ་ཤ་ལེན་པའི་དུས་ལ་བབ་པ་རེད། དེ་ལྟར་སྡེར་རྣོ་ཡིས་ཁོ་རང་དང་ལྟ་ཚུལ་གཅིག་པ་འཛིན་མཁན་
གྱི་དྲེད་མོང་རྣམས་གཅིག་ཏུ་བསྡུས་ནས་འཆར་གཞི་ཆེན་པོ་ཞིག་བདིང་འགོ་ཚུགས། ཁོས་འཆར་གཞི་རྣམས་
གྲོགས་པོ་འཇིགས་མེད་དང་དབང་འདུས་གཉིས་ལ་བཤད་དེ། འཇིགས་མེད་ལ་ཁྱོད་རང་སྦྲང་རྩི་ལ་ཧ་ཅང་
དགའ་པོ་ཡོད་པ་མ་རེད་དམ། ཞེས་དྲིས་པར་ཁོས་ཡོད་དང་ཡོད་ཅེས་བཤད།
སྡེར་རྣོ་ཡིས་བྱས་ན་ཁྱོད་ཀྱིས་སྦྲང་རྩི་རྐུ་དུས་སྦྲང་བུ་དེ་དག་ངར་ཤུགས་ཇི་འདྲ་ཡོད་མེད་ཤེས་ཀྱི་ཡོད་ཚོད་རེད་
ཅེས་པར། ཁོས་རེད། དེ་ལྟར་ཡིན་ཐག་ཆོད་རེད། ངོ་མ་ཁོ་ཚོ་ཁོང་ཁྲོས་སྨྱོ་འགྲོ་གི་རེད་ཅེས་བརྗོད།
སྡེར་རྣོ་ཡིས་ང་ཚོས་སྦྲང་བུའི་ཁོང་ཁྲོ་དེ་ཡག་ས་ཞིག་ལ་བེད་སྤྱོད་གཏོང་རྒྱུ་དེ་རེད་ཅེས་བཤད། དེ་བེད་སྤྱོད་ཇི་
ལྟར་གཏོང་ཐུབ་བམ་ཞེས་དྲིས་པར།
སླར་ཡང་སྡེར་རྣོ་ཡིས་བརྗོད་པ། ཁྱོད་ཀྱིས་ཁོ་ཚོའི་སྦྲང་ཚང་བརྐུས་ནས་མིའི་སྡོད་སྒར་ནང་གཡུག་ན་སྦྲང་མ་དེ་
ཚོས་མི་རྣམས་ལ་སོ་རྒྱག་ངེས་ཡིན་ཞེས་འཆར་གཞི་བརྗོད་པར།
དྲེད་མོང་གཞན་ཚོས་འཆར་གཞི་དེ་ཧ་ཅང་ཡག་པོ་འདུགསྦྲང་བུ་སྣ་རྩེར་འཁྱེར་བའི་དྲེད་མོང་ཟེར་བ་དེ་ཆགས་
ཀྱི་རེད་ཅེས་བཤད། དེ་ལྟར་ཁོ་ཚོས་མཚན་དཀྱིལ་ལ་ལས་དོན་དེ་བསྒྲུབ་རྒྱུའི་ཆོད་སེམས་དང་བཅས་སུག་ལག་
ལྷན་དུ་བརྡབས་ཏེ་མཚན་རླུང་གི་ཁྲོད་དུ་གྲང་འདར་ཤོར་ངེས་པའི་ངར་སྐད་ཅིག་བསྒྲགས།
ཁོ་ཚོའི་འཆར་གཞི་བཞིན་དམིགས་ས་གཙོ་བོ་ནི་དོམ་མཁྲིས་འདོན་སའི་ལས་གྲྭ་དེ་ཡིན། སྡེར་རྣོས་ཁོ་ཚོར་
ལྕགས་དྲའི་ལྡེ་མིག་བསྟན། ལྡེ་མིག་གཅིག་ལས་མེད་ཀྱང་དེ་ལྕགས་ཁྲ་ཚང་མར་གཅིག་པ་ཡིན་པ་ཁོས་ཤེས་ཀྱི་
ཡོད། སྡེར་རྣོས་དྲེད་མོང་ཚོར་ལྕགས་དྲའི་སྒོ་ཇི་ལྟར་ཕྱེ་དགོས་པ་བསླབས། དེ་ནས་ཐོ་རེངས་མ་ཟིན་སྔོན་གྱི་ཆུ་
ཚོད་གཅིག་ནང་ཚུད་ཁོ་ཚོས་ལྕགས་དྲའི་སྒོ་འབྱེད་རྒྱུ་བྱས། དེ་དུས་ལས་མི་རྣམས་ལངས་རྒྱུ་ཡིན།
ས་མ་རུབ་ཙམ་གྱི་གོང་འཇིགས་མེད་དང་དབང་འདུས་གཉིས་ཀྱིས་སྦྲང་ཚང་གཅིག་བརྐུས་ནས་རྒྱུགས་ཕྱིན།
དེའི་རྗེས་སུ་སྦྲང་བུ་ཁྱུ་གཅིག་གིས་ཁོང་ཁྲོ་དང་བཅས་ཁོང་གཉིས་དེད་ནས་ཡོང་གི་ཡོད། དེ་མཚུངས་སྡེར་རྣོ་
དང་དྲེད་མོང་གཞན་ཚོས་ལུས་པོ་ཡོངས་རྫོགས་གངས་ཀྱིས་བཏུམས་ནས་འཇིགས་སྣང་ཅན་གྱི་ཡ་དྲེད་ཡིན་
ཁུལ་གྱིས་རིམ་བཞིན་ལྕགས་ཁྲ་རྣམས་ཀྱི་སྒོ་ཕྱེས། ཁོ་ཚོ་སླེབས་པའི་སྒྲས་ལས་མི་རྣམས་གཉིད་ལས་དཀྲོག མགོ་
བོ་ཡོངས་སུ་རྨོངས་པའི་ལས་མི་དེ་ཚོ་གཉིད་སད་མ་སད་ཀྱི་མཚམས་དེར་གུར་གྱི་ཕྱི་ལ་ཐོན་པ་དང་སྦྲང་མས་སོ་
བརྒྱབ། ཁོ་ཚོས་ཡ་དྲེད་ཀྱི་ཞེད་སྣང་གི་ཐོག་ལ། རུབ་ནས་ཡོང་མཁན་གྱི་སྦྲང་མའི་རྣོ་ངར་ཅན་གྱི་མདུང་གཟུག་
རྒྱུ་ལས་བྲོས་ཐབས་བྱས། རེ་ཞིག་ཉེ་འགྲམ་གྱི་གཙང་ཆུའི་ནང་མཆོང་ནས་གཡོལ་ཐབས་བྱས་པ་དང་། ལ་ལ་ནི་
ནགས་གསེབ་ཏུ་དེད། བར་དེར་སྡེར་རྣོ་དང་ཁོའི་གྲོགས་པོ་ཚོས་ལྕགས་ཁྲའི་ནང་བཙན་དབང་གིས་བཅུག་ནས་
བཞག་པའི་དྲེད་མོང་རྣམས་ཀྱི་སྣན་ལྕགས་ཕྱེ་ནས་གློད་དཀྲོལ་བཏང་།
ཞོགས་པའི་གྲང་རླུང་གི་ཁྲོད་དུ་དྲེད་མོང་དུ་མ་ཕྱི་ལ་ཐོན་ཡོང་། ཁོ་ཚོས་ཁོར་ཡུག་གི་དྭངས་ཤིང་གཙང་བའི་དྲི་
གསར་རྔུབ་བཞིན་རང་ཉིད་ཀྱི་རང་དབང་ལ་དགའ་བསུ་བྱས་ནས་ཤིང་ནགས་ཀྱི་ཕྱོགས་སུ་རྒྱུགས་ཕྱིན། དེར་
ཁོ་ཚོས་ཤིང་སྡོང་དང་། ལུམ་འབྲས། སྲོག་ཆགས་སོགས་ཀྱི་དྲི་ལ་སྣོམ་བཞིན་རང་ཉིད་ཀྱི་སྡེར་མོ་སྡོང་རྒན་ལ་
བརྡར་ནས་རྣོན་པོ་བཟོ་བ་དང་། ས་ལ་རྦབ་སྒྲིལ་རྒྱག་རྒྱུ་སོགས་ལ་རོལ། གང་ལྟར་དྲེད་མོང་ལ་ནམ་ཡང་བཙན་
གནོན་བྱེད་མི་ཐུབ།ཁོ་ཚོས་མགྲིན་གཅིག་ཏུ་ངར་སྐད་བརྒྱབ་པ་དེས་དྲེད་མོང་རྣམས་རྒྱལ་གྱུར་ཅིག་ཟེར་བ་དང་
མཚུངས་སོ།།
དཀའ་ངལ་སེལ་ཐབས།
དོམ་མཁྲིས་ལས་བཟོས་པའི་སྨན་དེས་ཕན་ཐོགས་ཡོད་པ་གསལ་ཁ་བྱུང་མེད། ཨར་ས་ཌོལ་ཟེར་བའི་སྨས་རྫས་
ནུས་པ་ཅན་དེ་བརྟག་དཔྱད་ཁང་དུ་བཟོ་ཐུབ་ཀྱི་ཡོད། དེར་བརྟེན་དྲེད་མོང་གསོན་པོའི་མཁྲིས་པ་འདོན་
དགོས་དོན་མེད།
བློ་སྐྱེད།
གཅན་གཟིགས་ཁང་ནི་ནམ་ཡང་མ་ཉེས་ཁག་གཡོག་ཁོ་ན་བྱས་པའི་བཙོན་པ་འཇུག་སའི་བཙོན་ཁང་གཅིག་པུ་
དེ་ཡིན། དེ་ལས་ཐབས་སྡུག་པ་ནི་དོམ་མཁྲིས་འདོན་སའི་ལས་གྲྭ་རྣམས་རེད།

སེམས་རྒྱ་ཆེ་བའི་བ་མེན།

ཀུན་ལེགས་ཞེས་པའི་བ་མེན་ཁོ་པའི་རིགས་མཐུན་དང་སྤུན་མཆེད་ཙམ་མ་ཟད་སྲོག་ཆགས་ཚང་མ་བསྐྱབ་རྒྱུའི་
ལས་དོན་སྒྲུབ་ཏུ་ཕྱིན།
བོད་ཤར་ཕྱོགས་ཡར་ཀླུང་གཙང་པོའི་ཆུ་གཤོང་པདྨ་བཀོད་ཀྱི་ཡུལ།
ཝ་ཡེ་སྤྱང་ཀི་སླེབས་སོང་། ཚང་མས་ཅི་ཞིག་བྱེད་དགོས་པ་ཤེས་ཀྱི་ཡོད་པ།
བ་མེན་མོ་དང་ཕྲུ་གུ་རྣམས་རིའི་ཕྱོགས་སུ་བྲོས་སྐབས་བ་མེན་ཕོ་སྟོབས་ཆེ་བ་ཚོས་རྒྱབ་སྲུང་བྱས་ནས་སྤྱང་ཀི་
རྣམས་འགོག་དགོས། ཀུན་ལེགས་ནི་བ་མེན་ཕོ་རྣམས་ཀྱི་ཁྲོད་ནས་སྟོབས་ཆེ་ཤོས་ཡིན་པ་ལྟར། ཁོ་ཚོའི་ནང་ནས་
སྣ་ཆེ་ཤོས་དང་། རྭ་ཅོ་ཆེ་ཤོས། ད་དུང་སེམས་པ་ཆེ་ཤོས་བཅས་ཡིན། ཁོ་ཚོའི་གཡས་གཡོན་དུ་སྤྱང་ཀི་དུ་མ་མྱུལ་
བཞིན་ཡོད་པ་རྣམས་ཀྱིས་བ་མེན་གཅིག་པུ་ལ་ལྡིར་གྱི་མེད། ཉེ་འགྲམ་དུ་གནའ་བ་ཞིག་ཀྱང་ཡོད། ཀུན་ལེགས་
ཀྱིས་ཕར་བརྒྱུགས་ནས་སྤྱང་ཀི་ཞིག་ལ་རྡོག་ཐོ་ཤུགས་ཆེན་པོ་གཅིག་བཞུས་པས་སྤྱང་ཀི་དེས་ཟུག་སྐད་དང་
སྦྲགས་བྲོས་ཕྱིན་པས་སྤྱང་ཀི་གཞན་རྣམས་ཀྱང་བྲོས།
དམར་སྨུག་ཟེར་བའི་བ་མེན་དེས་ཀུན་ལེགས་ལ་གནའ་བ་དེ་ང་ཚོའི་གྲས་མ་རེད། ཁོ་གཡུག་ཞོག་ཅེས་སྐད་
བརྒྱབ་པར། ཀུན་ལེགས་ཀྱིས་ཁྱོད་རང་ཉོན་དང་། ཁོ་ང་ཚོ་དང་དང་རིགས་རྒྱུད་གཅིག་རེད་ལ། ང་ཚོའི་བུ་སྤུན་
ཡང་ཡིན། ཚེ་སྲོག་ཚང་མ་རྩ་ཆེན་ཡིན་པས་ང་ཚོས་ཁོ་ལ་ཡང་རོགས་པ་བྱེད་དགོས་ཞེས་བཤད། དེ་ལ་དམར་
སྨུག་གིས་ཀུན་ལེགས་ཁྱོད་ཀྱིས་སེམས་ཅན་ཚང་མ་ལ་རོགས་རམ་བྱེད་མི་ཐུབ། དེ་ལས་སྔོན་ལ་རང་ཉིད་ཀྱི་ནང་
མི་ལ་ལྟ་སྐྱོང་བྱེད་དགོས་ཞེས་བརྗོད།
ཀུན་ལེགས་དང་དམར་སྨུག་གཉིས་གྲོགས་པོ་ཡིན། འོན་ཀྱང་ཁོ་གཉིས་ཀྱི་གྲོགས་འདྲིས་དེ་དམིགས་བསལ་
ཞིག་ཡིན། དེའི་རྒྱུ་མཚན་ནི་ཁོ་གཉིས་གནས་ཚུལ་ཐམས་ཅད་ཀྱི་ཐད་ལ་མཐུན་གྱི་མེད། མི་མཐུན་པ་བྱེད་རྒྱུ་
དེར་དགའ་པོ་ཡོད་པ་འདྲ། དོན་དངོས་ཐོག་ཀུན་ལེགས་ཀྱིས་དམར་སྨུག་ལ་བསླབ་བྱ་ག་དུས་བརྒྱབ་ཀྱང་ཁོས་
ཕྱིན་ནས་དེའི་ལྡོག་ཕྱོགས་ཁོ་ན་བྱེད་ཅིང་། མཚམས་རེ་མ་འཆམས་པའི་རྐྱེན་གྱིས་རྡུང་ག་ཡང་རྒྱག་རེས་བྱེད།
སྐབས་དེར་ཀུན་ལེགས་ཀྱིས་དམར་སྨུག་ལ། ང་ཁྱོད་ཀྱིས་བཤད་པར་མོས་མཐུན་མེད། ང་ཚོས་སོ་སོའི་བུ་སྤུན་
དང་བུ་མོ་སྤུན་ཡིན་པའི་གཙོད་དང་། ར་རྒྱ། ཤྭ་བ་ལ་སོགས་ཀྱང་བསྐྱབ་དགོས་ཞེས་བརྗོད་པར། ཤྭ་བ་ཨེ། ཁྱོད་
ཀྱིས་ཤྭ་བ་ཞིག་ནམ་བསྐྱབས་མྱོང་ངམ་ཞེས་དྲིས་དུས།
ཀུན་ལེགས་ཀྱིས། ཟླ་བ་གསུམ་གྱི་གོང་ལ་རེད། དེ་གླ་བ་ཞིག་རེད། མཆེ་བ་གཉིས་ཡོད་པའི་གདོང་ཁྱད་མཚར་
་ཅེས་ཅན་གྱི་གླ་རྩི་ཡོད་པའི་ཤྭ་བ་ཞིག་རེད། མཆེ་བ་ཡོད་ནའང་དེས་རང་ཉིད་སྤྱང་ཀི་ལས་སྐྱོབ་ཐུབ་ཀྱི་མི་འདུག་
བཤད།
པདྨ་བཀོད་དམ་མེ་ཏོག་པདྨའི་ཡུལ་ཟེར་བའི་ལུང་གཤོངས་མཛེས་པོ་དེར་ཤིང་ནགས་སྟུག་ཅིང་། སྔོ་ལྡུམ་དང་
སྨན་རྩྭས་ཁེངས་པ། ལང་ལོང་དུ་འཕྱུར་བའི་རྒྱུག་ཆུ། རི་གཟར་རྦབ་ཆུ་དང་། ཤིན་ཏུ་མཐོ་བའི་གངས་རི་སོགས་
ཡོད། དེ་ནི་ཧ་ཅང་མཛེས་སྡུག་ལྡན་པའི་ཡུལ་ཞིག་ཡིནའང་ད་གཟོད་བ་མེན་ཚོའི་མིག་གི་མདུན་ཁོ་ནར་འཕོ་
འགྱུར་འགྲོ་བཞིན་ཡོད།
དུས་ཚོད་འགྲོ་བ་དང་ཆབས་ཅིག་ལུང་གཤོང་ནང་མི་མང་པོ་སྤོས་ནས་ཤིང་སྡོང་གཅོད་འབྲེག་བྱེད་པ་སོགས་བ་
མེན་གྱི་ཁྱིམ་དང་ཟས་རྣམས་འཕྲོག་འགྲོ་གི་ཡོད། དེ་ཟེར་དུས་སེམས་ཅན་གཞན་དུ་མ་ལ་ཡང་དོ་ཕོག་འབྱུང་གི་
ཡོད་པ་བརྗོད་མི་དགོས། ཀུན་ལེགས་ཀྱིས་ཤིང་སྡོང་གི་ཁྲོད་དུ་གནས་མཁན་སྲོག་ཆགས་གཞན་རྣམས་ལ་ཉེན་
བརྡ་གཏོང་བར་བསྐྱོད། ཁོའི་མདུན་དུ་ཤིང་སྡོང་ཆེན་པོ་ཞིག་ཚག་སྒྲ་དང་བཅས་འགྱེལ། དེའི་ཐོག་བྱིའུ་ཚང་
གཅིག་ཡོད་པའི་ནང་བྱ་ཨ་མ་ཞིག་ཡོད་པ་དེའི་སྲོག་ཤོར། འོན་ཀྱང་མོའི་བྱིའུ་ཕྲུག་རྣམས་གསོན་པོར་ལྷག་ཡོད།
ཁོ་ཚོར་རོགས་པ་ཇི་ལྟར་བྱེད་དགོས། བྱིའུ་ཕྲུག་དེ་དག་གི་ཕ་ལོག་ཡོང་ན་ཧོན་འཐོར་ངེས། ད་ཆ་ཁོ་རང་གཅིག་
པུས་བྱིའུ་ཕྲུག་རྣམས་གསོ་དགོས་ཀྱི་རེད།
ཤིང་སྡོང་གཅོད་མཁན་གྱི་མི་དེ་ཚོས་སེམས་ཅན་ཆེན་པོ་རྣམས་ཀྱང་འཇུ་བཟུང་བྱེད་ཀྱི་ཡོད།དེ་ལྟར་བྱེད་པའི་རྒྱུ་
མཚན་ཡང་ཁྱད་མཚར་ཞིག་རེད། ཀུན་ལེགས་ཀྱིས་མི་སྡོད་སའི་ཁང་པ་ཞིག་གི་སྒེའུ་ཁུང་ནས་ཡིབ་ལྟ་བྱས་པས་
གྱང་གི་ངོས་སུ་སེམས་ཅན་གྱི་མགོ་བོ་དུ་མ་དཔྱངས་ནས་ཡོད་པ་མཐོང་བས་ཧ་ལས།ད་ནི་ཐོན་པའི་དུས་ལ་བབ་
འདུག བ་མེན་རྣམས་ས་འདི་བཞག་ནས་འགྲོ་དགོས་འདུག
གློ་བུར་ཐུག་འཕྲད་ཅིག་གིས་ཁོ་ཚོར་དེ་ནས་ཐོན་རྒྱུའི་གོ་སྐབས་བཟང་པོ་ཞིག་ཐོབ། དེ་ཡང་ཉིན་གཅིག་ཀུན་
ལེགས་ཟས་འཚོལ་དུ་འགྲོ་བཞིན་པའི་སྐབས་སྤུ་ཟིང་ངེར་ཡོད་པའི་ར་རྒོད་མོ་གཅིག་དང་གདོང་ཐུག་བརྒྱབ།
དེས་ཁོ་ལ་ཀུན་ལེགས་ཁྱོད་ཀྱིས་ང་ངོ་མི་ཤེས་སམ་ཞེས་དྲི་དུས་ཀུན་ལེགས་ཡོངས་སུ་མགོ་བོ་རྨོངས།ང་ཆུང་དུས་
སྤྱང་ཀི་ཞིག་གི་ཁ་ནས་ཁྱེད་རང་གིས་བསྐྱབས་ཡིན་པ། ཀུན་ལེགས་ཧང་སང་བའི་སྒོ་ནས་ཏཱ་ར་ཡིན་ནམ། ཁྱོད་
ཆེན་པོ་ཆགས་པ་མ་ཟད་སྤུ་མང་པོ་འདི་འདྲ་སྐྱེས་འདུག་པས་ངས་ངོ་ཤེས་མ་སོང་ཞེས་བཤད། ཏཱ་རས་དེ་ནི་ངའི་
དཀའ་ངལ་ཆེ་ཤོས་དེ་རེད། ང་ལ་སྤུ་འདི་འདྲ་མང་པོ་ཞིག་མེད་ན་བསམ་གྱི་འདུག ལུང་གཤོང་འདིའི་ནང་ཚ་བ་
ཧ་ཅང་ཆེན་པོ་ཆགས་ཀྱི་འདུག་ཅེས་དང་།ཧི་མཱ་ལ་ཡའི་ར་རྒྱ་ནི་ར་གཟུགས་སྟོབས་ཧ་ཅང་ཆེ་བ་ཞིག་ཡིན་པ་མ་
ཟད་སྤུ་ཡང་ཤིན་ཏུ་མཐུག་པོ་ཡོད་པས་ཚ་བ་ཆེ་དྲགས་པའི་དུས་སུ་སྤུ་གཤུ་ཐབས་ཀྱང་མེད། མོས་རང་ཉིད་ས་ཆ་
གྲང་ས་ཞིག་ཏུ་སྤོ་དགོས་སྙམ་ནས་ཡོད་ཅེས་བརྗོད།
ཀུན་ལེགས་ཀྱིས་བྱས་ན་གང་དུ་གནས་སྤོ་བྱེད་རྩིས་ཡོད་དམ་ཞེས་པར། ས་མཚམས་དེའི་རྒྱབ་ཏུ་ཡོད་པའི་
འབྲུག་གི་ཡུལ་དུ་སྤོ་རྩིས་ཡོད། དེར་འགྲོ་སའི་ལམ་ངས་ཤེས་ཀྱི་ཡོད་ཅེས་དང་། འབྲུག་གི་ཡུལ་དུ་ཤིང་སྡོང་
གཅོད་འབྲེག་མི་བྱེད་ཅིང་། སེམས་ཅན་རྔོན་མི་རྒྱག་པ། གནམ་གང་འཚམ་གྲང་བ། དེ་བཞིན་ཤིང་སྣ་དང་སྲོག་
ཆགས་རྣམས་ལ་བརྩི་བཀུར་ལྡན་པ་སོགས་མོ་རང་དེར་འགྲོ་རྒྱུའི་རྨི་ལམ་གྱི་སྐོར་སོགས་བཤད།
དེས་མ་ཟད་བ་མེན་ལ་ཡུལ་དེར་ཆེ་མཐོང་ཆེ་ཤོས་བྱེད་ཀྱི་ཡོད་ཅེས་བརྗོད་པར།
དེའི་རྒྱུ་མཚན་གང་ཡིན་ནམ། བ་མེན་ནི་འབྲུག་གི་རྒྱལ་ཁབ་ཀྱི་སྲོག་ཆགས་ཡིན་པས་བརྩི་བཀུར་ཆེ་ཤོས་དང་
སྲུང་སྐྱོབ་ལེགས་ཤོས་ཐོབ་ཀྱི་ཡོད། བ་མེན་གྱི་སྐོར་ལ་གཏམ་རྒྱུད་ཅིག་ཀྱང་ཡོད་ཅེས་བརྗོད། ཀུན་ལེགས་ཀྱིས་
གཏམ་རྒྱུད་གང་འདྲ་ཞིག་ཡོད་དམ་ཞེས་པར། མོས་ལོ་མང་གོང་ལ་རྣལ་འབྱོར་བ་སྨྱོན་པ་ཞིག་ཡོད་འདུག ཁོའི་
རྗེས་འཇུག་རྣམས་ཀྱིས་ཁོ་ལ་རྫུ་འཕྲུལ་ཞིག་སྟོན་རྒྱུར་རེ་བ་ཞུས་པས། ཁོས་ར་གཅིག་དང་། གཙོད་གཅིག བ་
ཕྱུགས་གཅིག་བཅས་ལྷན་དུ་སྡེབ་སྦྱོར་བྱས་ནས་བ་མེན་བཟོས་པར་གྲགས་ཞེས་བཤད།
ཀུན་ལེགས་ཀྱིས་དམར་སྨུག་ལ་ཁ་ཕྱོགས་ཏེ། ལྟོས་དང་དམར་སྨུག ཁྱོད་ཀྱིས་ནོར་འདུག ང་ཚོ་སེམས་ཅན་
གཅིག་ཁོ་ན་མ་ཡིན་པར། རྫུ་འཕྲུལ་གྱི་སྡེབ་སྦྱོར་ཞིག་ཡིན་འདུག དེར་བརྟེན་ངས་རང་གི་ཚ་བོ་ར་དང་། གཙོད།
ཤྭ་བ་སོགས་སྐྱོབ་ཀྱི་ཡོད་ཅེས་བཤད།
ཏཱ་ར་དང་སྐད་ཆ་བྱུང་བའི་རྗེས་སུ་བ་མེན་རྣམས་གཅིག་ཏུ་འདུས་ཏེ་མ་འོངས་པའི་སྐོར་ལ་གྲོས་བསྡུར་བྱས། ཁོ་
ཚོའི་སྡེ་ཚན་དེར་ཕོ་དང་། མོ། བིའུ་བཅས་བ་མེན་ལྔ་བཅུ་ཙམ་ཡོད། ཁོ་ཚོས་པདྨ་བཀོད་དུ་བསྡད་རྒྱུ་དེ་མ་འོངས་
པར་བ་མེན་གྱི་ཕྲུ་གུ་ཚོར་བཟང་པོ་མེད་པར་ཐག་བཅད། ཁོ་ཚོའི་མདུན་ལམ་དེ་འབྲུག་ཏུ་བཟང་བ་ཡོད་པར་
བཤད་པས་དམར་སྨུག་གིས་ཀྱང་ཐག་གཅོད་དེར་མོས་མཐུན་བྱས། ཁོ་ཚོས་ཏཱ་ར་དང་ལྷན་དུ་ལམ་ཕྱོགས་གང་
དུ་བསྐྱོད་དགོས་པའི་ཐོག་གྲོས་བྱས་རྗེས་ལམ་སྣེ་འདྲེན་མཁན་གྱི་བ་མེན་ཚོས་ལོ་འདབ་སྟུག་པོའི་ཁྲོད་ནས་
ཕུག་ལམ་བྲུས་ཏེ་ལྷོ་ཕྱོགས་སུ་འབྲུག་ལ་འགྲོ་རྒྱུའི་ལམ་ཕྲན་བཟོ་འགོ་བརྩམས། རྒྱུན་གཏན་ནས་བ་མེན་རྣམས་
མིའི་འགྲོ་ཤུལ་གྱི་ལམ་དུ་འགྲོ་སྲོལ་མེད། ཏཱ་ར་ནི་བ་མེན་རྣམས་དང་ལྷན་དུ་འགྲོ་རྒྱུ་བྱུང་བར་དགའ་སྣང་ཆེན་པོ་
སྐྱེས།ཁོ་ཚོ་འབྲུག་ཏུ་འགྲོ་བའི་ལམ་བར་དུ་བྲག་ཚྭ་ཞིག་རྙེད་པས་ཉིན་ཁ་ཤས་འགོར་རྒྱང་ཕྱིན། བ་མེན་ཚང་མས
ཚྭ་ལྡག་ས་ཡག་ཤོས་དེ་རག་ཐབས་ཀྱིས་འཛིང་རེས་བྱེད།བ་མེན་ཕོ་ཚོས་ཚྭའི་ཆེད་དུ་ཕན་ཚུན་མགོ་བོ་རྡུང་གིན་
ཡོད། བ་མེན་དེ་ཚོ་ཚྭ་ལ་དེ་ལྟར་དགའ་པོ་ཡོད་དགོས་དོན་གང་ཡིན་ནམ། དེ་སུས་ཀྱང་ཤེས་ཀྱི་མེད། གང་ལྟར་
ཁོ་ཚོ་ཚྭ་ལ་དགའ་པོ་ཡོད་ཐག་གཅོད་རེད། མཐར་ཁོ་ཚོས་མུ་མཐུད་རྒྱང་རིང་འབྲུག་གི་ཕྱོགས་སུ་གོམ་ཁ་བསྒྱུར།
བ་མེན་གྱི་ཁྱུ་རྣམས་ས་ཆ་གཅིག་ལ་འགོག་རྐྱེན་མང་པོ་ཞིག་འཕྲད། ཁོ་ཚོ་བྲག་གཟར་ཞིག་གི་ངོས་ལ་འཛེགས་
དགོས་པར་གྱུར། དཀའ་ངལ་དེ་དག་ཁོ་ཚོས་གདོང་ལེན་བྱེད་ཐུབ་ཀྱང་། དེ་ནས་ཡང་འགོག་རྐྱེན་གཞན་ཞིག་
འཕྲད་པ་དེས་ཁོ་ཚོ་མགོ་བོ་རྨོངས་སུ་བཅུག དེ་ནི་དཀྱིལ་དུ་བྲག་རོང་ཡོད་པའི་རྒྱུག་ཆུ་མྱུར་ཤུགས་ཆེན་པོ་ཞིག་
ཡོད། བ་མེན་ཚོས་དེ་བརྒལ་ཐུབ་མིན་ཚད་བླངས་པས། དེ་ཕར་བརྒལ་རྒྱུ་ཧ་ཅང་ཉེན་ཁ་ཆེན་པོ་ཡིན་པར་ཐག་
བཅད།
ཆུ་དེ་ནི་ཤིན་ཏུ་མྱུར་ཞིང་ཧ་ཅང་ཉེན་ཁ་ཆེ། འོན་ཀྱང་ཆུ་དེའི་ཐོག་ཏུ་ལྕགས་ཟམ་རྙིང་པ་ཞིག་ཡོད། དེ་ནི་ཧ་ཅང་
ཡོམ་ཆེ་བས་བ་མེན་ཐམས་ཅད་ཞེད་ཐག་ཆོད། བ་མེན་གཅིག་དེའི་ཐོག་འགྲོ་འགོ་བཙུགས་ཀྱང་ཟམ་པ་ཡོ་
འཁྱོམ་བྱས་པས་བ་མེན་དེ་ཚུར་ལོག་འོང་། དེ་ནས་ཏཱ་ར་ཡིས་མདུན་དུ་ཕྱིན། རྒྱུ་མཚན་གང་ཡིན་རུང་མོ་དེ་ལ་
འཇིགས་སྣང་མ་སྐྱེས། ཏཱ་རས་མྱུར་མོར་ཟམ་པའི་ཐོག་རྒྱུག་མཆོངས་བྱས་ནས་ཕ་རོལ་དུ་སླེབས། ཕར་ཕྱོགས་
ནས་ཁོ་ཚོར་ལག་གཡུག་ཅིག་བྱེད་ཞོར་ལྟོས་དང་བརྒལ་ཐུབ་ཀྱི་འདུག་ཅེས་བོས། རྐང་པ་བདེ་བ་ལ་ཟེར་བཞིན་
བ་མེན་རྣམས་ཕྲག་དོག་གིས་མྱོས།
ཏཱ་ར་དང་ཀུན་ལེགས་གཉིས་པོས་བ་མེན་རེ་རེ་བཞིན་ཟམ་པ་དེ་བརྒལ་རྒྱུར་སྐུལ་དགོས་ཀྱི་ཡོད། ཟམ་པ་གཡོ་
འགུལ་ཤུགས་ཆེ་ཞིང་ཡལ་ལེ་ཡོལ་ལེ་བྱས་སྟབས་ཐད་ཀར་ལང་རྒྱུ་ཁག་པོ་ཡོད། གོམ་པ་ནོར་བ་གཅིག་བརྒྱབ་
ཚེ་རྐང་འདྲེད་ཤོར་ནས་འོག་གི་རྒྱང་ཐག་རིང་པོར་ཡོད་པའི་རྒྱུག་ཆུའི་ནང་འཛག་རྒྱུ་རེད། ཟམ་པ་དེ་མིའི་ཆེད་
དུ་བཟོས་པ་ལས་བ་མེན་ཚོའི་ཆེད་དུ་མིན་མོད། བ་མེན་ཚོས་རེ་རེ་བཞིན་དལ་པོར་གཟབ་ནན་ངང་ལྕགས་ཟམ་
དེ་བརྒལ།
མཐར་ཁོ་ཚོས་ལ་ཆེན་ཞིག་བརྒལ་རྗེས་འབྲུག་ཡུལ་དུ་འཛུལ།ད་དུང་ཉིན་ཤས་གོམ་འགྲོད་བྱས་རྗེས་ཁོ་ཚོ་ནགས་
ཀྱི་ལྷ་ཡུལ་དུ་སླེབས། དེར་ཤིང་སྡོང་མང་བ་དང་། རྩྭ་ལྡུམ་དང་ཤིང་ལྡུམ། ལྗང་མྱུག སྨན་རྩྭ་སོགས་ཟས་ཞིམ་དང་
མིག་གིས་མཐོང་ཐུབ་ཚད་བར་ཤིང་ནགས་ཀྱིས་ཁེངས་ནས་ཡོད། ཤིང་སྡོང་གི་ཁྲོད་དུ་བྱ་དང་བྱིའུའི་སྐད་དང་
སྔར་མཐོང་མ་མྱོང་བའི་བྱ་དང་སྒྲ་གསར་པ། མཛེས་སྡུག་ལྡན་པའི་མེ་ཏོག་དང་། དེའི་ནང་ནས་ཉལ་ཐའི་མེ་
ཏོག་སྔོན་པོ་དེར་ངོ་མཚར་དང་བཅས་ལྟ་བ་ནི་འཇིག་རྟེན་ལ་མཐོང་སྣང་གཞན་ཞིག་རྙེད་པ་དང་མཚུངས། ཁོ་
ཚོའི་ཐག་གཅོད་དེ་འགྲིག་ཡོད་པ་མ་ཟད། ལམ་བར་གྱི་དཀའ་ངལ་ལ་གདོང་ལེན་བྱེད་རིན་ཆོག་པ་བྱུང་ཡོད།
དེ་ནས་ཀུན་ལེགས་ལ་མི་ཚེའི་ནང་གི་འཇིགས་སྣང་ཆེ་ཤོས་ཀྱི་གནས་ཚུལ་ཞིག་འཕྲད་པ་ནི་ལུས་ཀྱི་སྤུ་མདོག་ལི་
ཝང་གི་ཐོག་ཐིག་ནག་རིང་པོ་ཅན་གྱི་སེམས་ཅན་ཁྱད་མཚར་ཞིག་གིས་དོ་ནན་གྱིས་མིག་ཅེ་རེར་ལྡིར་བསྡད་
པ་མཐོང་། ཁོ་ཚོས་ངོ་ཐག་མ་ཆོད་པའི་སེམས་ཅན་ཁྲ་ཁྲ་དེས་རྩྭ་མི་ཟ་བར་བ་མེན་རྣམས་ལ་མིག་སྔོ་ཧྲིལ་ལེར་
བལྟས་ནས་བསྡད་ཡོད།
ཁོ་ཚོས། དེ་ཤ་གཟན་ཡིན་ནམ་རྩྭ་གཟན་ཡིན། སོ་དང་སྡེར་མོར་བལྟས་ན་ཏན་ཏན་ཤ་གཟན་རེད།
ང་ཚོ་ཁོ་ལས་མགྱོགས་པ་འགྲོ་ཐུབ་སྲིད། ངས་བལྟས་ན་ཐུབ་ཀྱི་རེད་བསམ་གྱི་མི་འདུག ཁོའི་རྐང་པ་མཁྲེགས་པོ་
དེ་ཚོ་ལ་ལྟོས་དང་། སེམས་ཅན་རྒྱུས་མེད་ཅིག་གིས་རྒོལ་ན་དེ་ལས་ཇི་ལྟར་སྐྱོབ་ཐབས་བྱེད་དམ། སེམས་ཅན་
འདིས་བ་མེན་གྱི་སྐོར་ལ་ཡང་དེ་ཙམ་ཤེས་བཟོ་མེད་པས། གློ་བུར་དུ་ཕར་རྒོལ་བྱེད་རྒྱུ་དེ་ཐབས་བཟང་ཤོས་ཡིན་
སོགས་གྲོས་བྱས་ནས་བ་མེན་ཚོས་སྔོན་ལ་ཕར་རྒོལ་བྱེད་རྒྱུ་ཐག་བཅད། ཁོ་ཚོའི་རྭ་ཅོ་རྣམས་རུ་བསྒྲིགས་ནས་
མཐོང་དུས་རྣམ་པ་འཇིགས་སྣང་ཅན་ཞིག་ཆགས་ཀྱི་ཡོད།དེ་ནས་ངར་སྐད་ལྗིད་པོ་ཞིག་བརྒྱབ་ནས་རྒོལ་འཛིང་
བྱས་པས། ཐིག་ནག་རིང་པོ་ཡོད་པའི་ལི་ཝང་མདོག་ཅན་གྱི་སེམས་ཅན་ཡ་མཚན་ཅན་དེ་གང་ཐུབ་ཀྱིས་བྲོས་
ཕྱིན།
རིང་མིན་བ་མེན་རྣམས་འབྲུག་ཏུ་སྡོད་མཁན་གྱི་ཚ་བོ་བ་མེན་འགའ་ཞིག་དང་ཐུག འབྲུག་གི་བ་མེན་ཚོའི་སྐད་
གདངས་ཁྱད་མཚར་ཞིག་ཡོད། ཁོ་ཚོའི་སྐད་དེ་ཀུན་ལེགས་སོགས་བོད་ཀྱི་ལྡིང་ཁུལ་གྱི་བ་མེན་གྱི་ཁྱུ་དང་མི་འདྲ་
བ་ཡོད། ཁོ་ཚོས་འབྲུག་ཏུ་སླེབས་པར་བཀྲ་ཤིས་བདེ་ལེགས་ཞུས་པ་དང་སྦྲགས་ཀུན་ལེགས་སོགས་ལ་ཇི་ལྟར་
ཐག་རིང་བོད་ནས་འགྲུལ་བཞུད་བྱས་ཚུལ་ཡོངས་རྫོགས་ཤེས་འདོད་བྱེད་ཀྱི་ཡོད་པས། ཀུན་ལེགས་ཀྱིས་ཆ་རྒྱུས་
མེད་པའི་སེམས་ཅན་དེའི་སྐོར་དྲིས། ཁོ་ཚོས་ཨ་ལས་སེམས་ཅན་དེ་ནི་སྟག་ཟེར་བ་དེ་རེད། གཟབ་གཟབ་མ་
བྱས་ཚེ་སེམས་ཅན་དེས་ཁྱེད་ཚོ་ཞོགས་ཟས་སུ་ཟ་གི་རེད། འོན་ཀྱང་ས་མཐོ་སར་མང་པོ་མེད། ཕལ་ཆེ་བ་དམའ་
སར་སྡོད་ཀྱི་ཡོད། དེང་སྐབས་ཚ་བ་ཆེ་རུ་འགྲོ་གི་ཡོད་པས་སྟག་རྣམས་ས་མཐོ་སར་འགྲོ་གི་ཡོད་ཅེས་བརྗོད།
ཀུན་ལེགས་ཀྱིས་སེམས་ཅན་དེ་ལས་སྐྱོབ་ཐབས་ཇི་ལྟར་བྱེད་དགོས་སམ་ཞེས་དྲིས་པར། བྲག་གཟར་པོ་ལ་
འཛེགས་དགོས། སྟག་གི་སྡེར་མོ་དེ་རྒྱུག་མཆོང་བྱེད་རྒྱུར་ཡག་པོ་ཡོད་ཀྱང་། བྲག་གཟར་ལ་འཛེགས་རྒྱུར་ཕན་
ཐོགས་མེད།
ཁོ་ཚོ་དེ་ལྟར་གླེང་མོལ་བྱེད་བཞིན་པའི་སྐབས་ཕར་ཙམ་ཞིག་ནས་མི་ཁ་ཤས་ཕྱིན། དེ་འཕྲལ་དམར་སྨུག་གིས་
མགྱོགས་པོ་ཡིབ་ཏུ་རྒྱུག་ཅེས་སྐད་བརྒྱབ་པར།
འབྲུག་གི་བ་མེན་གཅིག་གིས་ལྷོད་ལྷོད་གྱིས། གང་དུ་ཡོད་པ་དེ་རང་དུ་སྡོད། འདིར་མི་ཚོས་ཁྱོད་ཚོར་གནོད་
བསྐྱལ་གྱི་མ་རེད། ཁོ་ཚོས་ཁྱོད་ཚོ་ཁ་ཁ་འཇོག་གི་རེད།ཁྱོད་ཚོ་གླིང་ག་ཞིག་ཏུ་ཡོད།འདིར་བོད་དང་འདྲ་བོ་མེད།
འབྲུག་ཏུ་ཁྱེད་རང་ཚོ་རྒྱལ་ཁབ་ཀྱི་སྲོག་ཆགས་ཡིན། དེ་སེམས་ལ་བཞག་ནས་མགོ་བོ་མཐོན་པོར་བཀྱགས་ཏེ་
འགྲོ་དགོས་ཞེས་བཤད།
འབྲུག་ཡུལ་ནི་ངོ་མ་བཤད་པ་ལྟར་ཡོད་པས་ཏཱ་ར་ཧ་ཅང་དགའ་པོ་བྱུང་། སྟག་དེ་མ་གཏོགས་གཞན་ས་ཆ་དེ་ནི་
མོའི་རྨི་ལམ་དུ་ཤར་བ་བཞིན་ཡོད། ཀུན་ལེགས་ཀྱིས་རྐང་པ་གཉིས་ཀྱི་ཐོག་ལངས་ནས་ཤིང་སྡོང་ཞིག་གི་ཡལ་ག་
ཟ་བར་རྩོམ་སྐབས་སྦྲང་བུ་ཆེན་པོ་གཅིག་སྡོམ་ཐག་གི་ནང་ཐོགས་ནས་ཟིར་སྒྲ་སྒྲོག་བཞིན་ཡོད། དེ་ནི་ཁོས་ད་
བར་མཐོང་བའི་རྩི་སྦྲང་ཆེ་ཤོས་དེ་རེད། དེ་ལྟར་ལྷག་ན་འབུ་དེ་སྡོམ་གྱི་ཉིན་ཟས་སུ་འགྱུར་ངེས་ཡིན། འོན་ཀྱང་
ཀུན་ལེགས་ཀྱིས་དེ་ལྟར་མི་འབྱུང་བ་བྱེད་རྩིས་ཡོད། ཁོས་འབུ་དེ་སྡོམ་ཐག་ནས་གློད་རྩིས་བྱས།
དམར་སྨུག་གིས་ཀུན་ལེགས་ཁྱོད་ཀྱིས་སེམས་ཅན་དེ་སྐྱོབ་དོན་གང་ཡིན། དེས་ཁྱོད་རང་ལ་སོ་རྒྱག་རྒྱུ་ལས་མེད་
ཅེས་བརྗོད་པར།
ཀུན་ལེགས་ཀྱིས་ཁྱོད་རང་རྦད་དེ་ནོར་སོང་། སྲོག་ཆགས་འདི་ས་སྟེང་འདིའི་ནང་གལ་ཆེ་ཤོས་དེ་རེད། ཁོས་ཉིན་
ལྟར་ང་ཚོ་ཚང་མའི་དོན་དུ་ལས་ཀ་བྱེད་ཀྱི་ཡོད་ཅེས་བཤད་པར། ཁྱོད་ཀྱིས་ག་རེ་ཟེར་གྱི་ཡོད་ཅེས་དྲིས།
དེར་ཀུན་ལེགས་ཀྱིས། རྩི་སྦྲང་མེད་ན་མེ་ཏོག་དང་། ཤིང་འབྲས། རྩྭ། སྔོ། ལུམ་འབྲས་སོགས་དང་། ང་དང་ཁྱོད་
འདྲ་བ་ལ་ཁ་ཟས་མེད། ང་ཚོའི་ཆེད་དུ་འདི་ལྟ་བུའི་དཀའ་ལས་རྒྱག་མཁན་གྱི་སྲོག་ཆགས་གཞན་ས་སྟེང་འདིར་
མེད། ཁྱོད་ཀྱིས་ལྟོས་དང་། རྩི་སྦྲང་མེད་ན་ཉལ་ཐའི་མེ་ཏོག་སྔོན་པོ་སྙིང་རྗེ་པོ་དེ་ཚོ་སྐྱེ་གི་མེད་ཅེས་བཤད།
དེ་ནི་ཀུན་ལེགས་ཀྱིས་འབྲུག་ནང་བསྐྱབས་པའི་སེམས་ཅན་དང་པོ་དེ་ཡིན།
དམར་སྨུག་གིས་ཡིན་ན་ཡང་ཁྱོད་ཀྱིས་རྩི་སྦྲང་ཚང་མ་སྐྱོབ་ཐབས་བྲལ་ཞེས་པར།
ཀུན་ལེགས་ཀྱིས་ཐུབ་ཀྱི་མ་རེད། འོན་ཀྱང་འདི་ངས་སྐྱོབ་ཐུབ་ཅེས་བཤད་དེ་སྡོམ་ཐག་ཅུང་ཟད་རྭ་ཅོས་ཁྱེར་ཏེ་
ས་ལ་མར་གཡུག་གཡུག་བཏང་། ཤིན་ཏུ་ཐང་ཆད་པའི་རྩི་སྦྲང་དེ་དཀའ་ལས་བརྒྱབ་རྗེས་སྡོམ་ཐག་ནས་ཐར།
ཁོས་ཀུན་ལེགས་ཀྱི་མིག་ལ་ལྟ་ཙམ་བྱས་ནས་འཛུམ་མདངས་ཆེན་པོ་ཞིག་དང་བཅས་ཤིང་ནགས་ནང་རང་གི་
ཁྱིམ་གྱི་ཕྱོགས་སུ་འཕུར།།
བློ་སྐྱེད།
འཛམ་གླིང་འདིའི་ཐོག་འབུ་སྲིན་དང་། དུད་འགྲོ། རྩི་ཤིང་སོགས་ཐེར་འབུམ་མང་པོ་ཡོད། ང་ཚོ་མི་རྣམས་ལ་དེ་
ཚོ་ཚང་མ་དགོས་ངེས་ཡིན། ང་ཚོ་གཅིག་པུར་ནམ་ཡང་འཚོ་མི་ཐུབ། འཛམ་གླིང་འདིའི་ཐོག་ཡོད་པའི་སྲོག་ལྡན་
ཚང་མ་ཕན་ཚུན་གཅིག་ལ་གཅིག་བརྟེན་གྱིས་གནས་ཀྱི་ཡོད་པས། ང་ཚོས་རང་ཉིད་ཀྱི་བདེ་བ་དང་འཚོ་ཐབས་
ཀྱི་ཆེད་དུ་རང་བྱུང་ཁོར་ཡུག་སྲུང་སྐྱོབ་བྱེད་དགོས།
༧དཔལ་རྒྱལ་དབང་ཀརྨ་པས།

འབྲོང་གི་གླུ་གཞས།

རོག་ཏུར་ཟེར་བའི་འབྲོང་དགོད་བྲོ་པོ་དེ་གླུ་ལེན་རྒྱུར་དགའ་པོ་ཡོད་ལ་དབྱངས་ལྷ་ལ་ཡང་དགའ་པོ་ཡོད། དེར་
བརྟེན་ཁོས་གླུ་གཞས་བཏང་ནས་དབྱངས་ལྷའི་སེམས་ནང་ཅིའི་ཕྱིར་མི་འཛུལ།
བོད་ཀྱི་བྱང་ཤར་ཨ་མདོའི་ཁུལ་འབྲོང་གི་ལུང་གཤོང་།
རོག་ཏུར་གྱིས་ཤིན་ཏུ་གྲང་བའི་འཁྱག་ཆུའི་ནང་འགྲེང་བཞིན་རྐང་མཐིལ་ལམ་རྨིག་མཐིལ་བསིལ་པོ་བཟོ་བཞིན་
ཡོད། ཉི་མ་ནུབ་ལ་ཁད་ཅིང་དེའི་འོད་ཟེར་མཛེས་པོ་དེ་གངས་རིར་ཕོག་སྟེ་རི་བོའི་མདོག་ཟིང་སྐྱར་འགྱུར་བའི་
སྐབས་རོག་ཏུར་གྱིས་
ཉི་མའི་འོད་མདངས་འཚེར་བྱུང་།། ནམ་མཁའ་སྔོན་པོ་རེད་འདུག །
འོན་ཀྱང་མི་ཚོའི་འོག་ལ།། ཁོར་ཡུག་གཙང་དག་མི་འདུག །
ཅེས་པའི་གླུ་གཞས་གཏོང་རྒྱུར་དགའ་པོ་ཡོད། ཁུལ་དེར་གནས་མཁན་འབྲོང་རྣམས་གླུ་ལེན་རྒྱུར་སྐད་གྲགས་
ཡོད། ཁོ་ཚོའི་ཁྲོད་དུ་འབྲོང་གསུམ་རེའི་ནང་ནས་གཉིས་ནི་གླུ་པའམ་སྙན་ངག་མཁན་ཡིན་པའམ་དེ་གཉིས་
གང་རུང་གཅིག་ཆགས་རྒྱུའི་འཆར་གཞི་ཡོད་མཁན་ཡིན།
རོག་ཏུར་འཁྱག་ཆུ་ཧ་ཅང་གྲང་མོའི་ནང་ག་རེ་བྱས་ནས་ལངས་བསྡད་ཡོད། དེ་ནི་ཁོ་པའི་ལུས་ཀྱི་རྩིད་པ་རིང་
པོའི་གྱོན་གོས་ནང་ཚ་བ་ཧ་ཅང་འཚིག་གི་ཡོད་པས་རེད། དེ་ཚོ་ཚང་མ་མི་ཡི་ནོར་འཁྲུལ་རེད། དེ་ལྟར་བསམ་
བཞིན་ཁོས་དེ་ལས་རིང་བའི་གཞས་ཤིག་བཏང་བ་ནི།
ང་ནི་གངས་ཀྱི་ཁྲོད་དུ།། འཚོ་བ་སྐྱེལ་རྒྱུར་གོམས་ཡོད།།
ཁྱོད་ཚོའི་ནོར་འཁྲུལ་དེ་ཡིས།། ང་ནི་ཚ་བས་མནར་ཏེ།།
དགུན་གྱི་རྩིད་གོས་མཐུག་པོ།། ཕུད་ཐབས་མེད་པར་ལྷག་པའི།།
གནས་བབ་དེ་འདྲར་གྱུར་དུས།། གང་དུའང་བསྐྱོད་ཐབས་མི་འདུག
གང་སར་ལྕགས་རི་མང་པོ།། རྩྭ་རྣམས་མིག་གི་མདུན་དུ།།
ཡལ་ནས་འགྲོ་བ་དེ་ཚོ།། ཚང་མ་ཁྱོད་ཚོའི་ནོར་འཁྲུལ།།
ས་དོང་རིང་དུ་རིང་དུ།། བྲུས་ཀྱང་ཁྱོད་ཚོར་ཐོབ་པ།
གང་ཞིག་ཡིན་པ་དེ་ནི།། ང་ཚོས་ནམ་ཡང་མི་ཤེས།།
རྩིད་གོས་མཐུག་པོ་ཡོད་མཁན།། ང་རང་གཅིག་པུ་མ་རེད།།
གཙོད་དང་ར་རྒྱ་གནའ་བ།། འཕྱི་བ་དོམ་ལ་སོགས་པ།།
ཐམས་ཅད་ཤིན་ཏུ་ཚིག་ནས།། ས་ཆ་མཐོ་ནས་མཐོ་རུ།།
འགྲོ་དགོས་ཐུག་ཀྱང་ཅི་བྱེད།། སེམས་ཁུར་བྱེད་མཁན་སུ་ཡོད།།
རོག་ཏུར་གྱི་འགྲམ་དུ་ཁོའི་གྲོགས་པོ་བཟང་ཤོས་གདོང་དཀར་ཡང་ཤིན་ཏུ་གྲང་བའི་ཆུའི་ནང་ཁོའི་གཞས་ལ་
ཉན་བཞིན་སྐབས་རེ་མོས་མཐུན་གྱི་ངུར་སྐད་རེ་འདོན་བཞིན་ཡོད། གདོང་དཀར་གྱི་ཐོད་པའི་སྤུ་མདོག་དཀར་
པོ་ཡིན་པས་མིང་དེ་ལྟར་ཐོག ཁོ་ཚོའི་ཚོ་པའི་ནང་ཁོ་ལ་བསྟན་བཤིག་སློང་མཁན་དུ་འབོད་ཀྱི་ཡོད། ཁོ་བསྟན་
བཤིག་སློང་རྒྱུར་དགའ་པོ་ཡོད། ཁོ་གཞས་པའམ་སྙན་ངག་པ་ཞིག་ཏུ་ནམ་ཡང་འགྱུར་མི་སྲིད་ཀྱང་། ཁོ་ཚོའི་
ཁྲོད་ནས་བསྟན་བཤིག་སློང་མཁས་ཤོས་དེ་ཡིན། ཁོས་བརྗོད་གཞི་བསྒྱུར་ཏེ་ཁོ་རང་གཟའ་མཇུག་ཏུ་ཅི་ཞིག་
བྱེད་རྒྱུ་ཡིན་པའི་ཐོག་བསྟན་བཤིག་སློང་འགོ་ཚུགས། དེ་ཡང་ཕལ་ཆེ་བ་འབྲོང་ཕོ་རྣམས་དང་ལྷན་དུ་མགོ་རྡུང་
རྒྱག་རྒྱུ་དང་རྭ་འཛིང་བྱེད་རྒྱུ། འབྲོང་མོ་རྣམས་ཡིད་བཀུག་ཕྱིར་སྣ་ཤུ་མང་ཙམ་རྒྱག་རྒྱུ་ཡིན་པ་སོགས་བརྗོད།
དེ་ནས་ཁོས་རོག་ཏུར་ལ་ཁྱོད་རང་ཅི་ཞིག་བྱེད་རྩིས་ཡོད་ཅེས་དྲིས་པར།
རོག་ཏུར་གྱིས་ང་ས་མཚམས་ཀྱི་ནང་རོལ་ཏུ་ད་དུང་ཕར་འགྲོ་རྩིས་ཡོད། དགའ་རོགས་ཤིག་དང་འཛོམས་དུས་
ཤིག་ཡོད། ཁྱོད་ཀྱིས་གསང་བ་ཉར་ཨེ་ཐུབ་ཅེས་དྲིས།
གདོང་དཀར་གྱིས་རྣ་ལྕོག་ཀྲོང་ཀྲོང་དང་བཅས། ཤོད་དང་། ང་ཆ་ཚང་ཉན་འདོད་ཡོད་ཅེས་པར། མོ་ང་ཚོའི་ཁྱུ་
ནས་མ་རེད། བྱས་ན་ཁྱུ་ཚོ་གང་ནས་རེད།
སྐེ་ལ་དྲིལ་བུ་བཏགས་ཡོད་པའི་ཁྱུ་ཞིག་ནས་རེད་ཅེས་བཤད།
རོག་ཏུར་ཁྱོད་སྨྱོ་སོང་ངམ། དེ་ཚོ་མིས་བདག་ཉར་བྱེད་བཞིན་པའི་ཁྱུ་རེད། དེ་ཉེན་ཁ་ཆེན་པོ་རེད་ཅེས་བཤད།
རེད། ཡིན་ནའང་ང་ལ་འཆར་གཞི་ཡག་པོ་ཞིག་ཡོད་ཅེས་བརྗོད།
ཁོས་རང་གི་མཆེད་གྲོགས་《རྩྭ་གཟན་སེམས་ཅན་རྐྱང་གི་ཁྱུ་ཚོགས་ཤིག་གི་འགྲམ་དུ་ཕྱིན། རྐྱང་ནི་བོད་ཀྱི་བོང་
རྒོད་ཡིན། སྣང་བ་སྐྱིད་པའི་རྐྱང་དེ་ཚོ་ཐལ་བའི་ནང་འགྲེ་ལྡོག་རྒྱག་བཞིན་ཡོད་ཅིང་། ཁོ་ཚོ་ཐལ་བའི་ནང་འགྲེ་
ལྡོག་རྒྱག་རྒྱུར་དགའ་པོ་ཡོད། རོག་ཏུར་གྱིས་ཁོ་ཚོར་དེ་འདྲ་ག་རེ་བྱས་ནས་བྱེད་ཀྱི་ཡོད་ཅེས་དྲིས་པར། མི་ཤེས་
ཟེར་བ་དང་ཆབས་ཅིག་རོག་ཏུར་ལ་བྱས་ན་གཡག་དེ་ཚོ་ངུར་སྒྲ་སྒྲོག་དོན་གང་ཡིན་ཞེས་དྲིས། དེ་ནི་དྲི་བ་ཡག་
པོ་ཞིག་རེད། འབྲོང་དེ་ཚོ་སེམས་ཁྲལ་ཡོད་པའམ་ཡང་ན་སྦྱིག་པའི་དུས་སུ་ངུར་སྒྲ་སྒྲོག་གི་ཡོད། གཡག་རྒོད་
དེ་ཚོ་ཕོ་ཆེམོ་སྦྱིག་པའི་དུས་སུ་ངུར་སྒྲ་སྒྲོག་པར་བརྟེན་རོག་ཏུར་གྱིས་རྐྱང་རྣམས་ལ་རོགས་པ་བྱེད་རོགས་བརྗོད་
ཀྱི་ཡོད། ཁོས་དབྱངས་ལྷ་ཟེར་བའི་གནག་གཞོན་ནུ་མ་ཞིག་ལ་མིག་རྟགས་བརྒྱབ་ཡོད། གནག་དེའི་སྤུ་མདོག་རྒྱ་
སྨུག་དང་བྲང་གི་སྤུ་མདོག་ཅུང་སྐྱ་བོ་ཡིན།གནག་ཟེར་བ་དེ་གང་ཡིན་ནམ།མིང་དེ་ནོར་བ་ཡིན་ནམ་ཞེ་ན་ནོར་
མེད། གཡག་མོ་ལ་འབྲི་དང་གནག་སོགས་འབོད་ཀྱི་ཡོད། མོ་ས་ཁུལ་དེར་འགྲུལ་མི་ཁྱུ་གཅིག་དང་ལྷན་དུ་ཡོད།
དེ་ཚོས་གཡག་ཚང་མར་རྩིད་པ་ལས་བཟོས་པའི་ཁལ་དོ་དང་མི་ཚོ་གནས་སྤོ་བྱེད་སའི་སྦྲ་གུར་སོགས་བཀལ་
ཡོད། གཡག་རྫི་དེ་ཚོས་འབྲིའི་འོ་མ་འཇོས་ནས་ཟས་གཡོ་སྦྱོར་བྱེད་ཀྱི་ཡོད། དེ་དུས་ཁོས་གཡག་ཁྱུའི་ཁྲོད་དུ་
དབྱངས་ལྷ་མཐོང་བ་དང་སེམས་ནང་མོའི་ཉེ་འགྲམ་དུ་བསྐྱོད་དགོས་སྙམ་ཡོད། ཉིན་ཞིག་གི་དགོང་དྲོར་མོའི་ཉེ་
འགྲམ་དུ་བསྐྱོད་ཐུབ་པ་བྱུང་བ་དང་དེ་དུས་མོའི་མིང་ལ་དབྱངས་ལྷ་ཟེར་བ་ཡང་ཤེས།མོས་ཀྱང་ཁོའི་མིང་ཤེས།ཁོ་
གཉིས་ཀྱིས་དེ་དུས་ངུར་སྒྲ་སྒྲོག་རེས་བྱས།
ད་ཆ་ཁོས་རྐྱང་དེ་དག་གི་རོགས་རམ་ལ་བརྟེན་ནས་མོ་དང་ཉེ་སར་འགྲོ་ཐུབ། རྐྱང་རྣམས་ཀྱི་ཁྲོད་དུ་ཡིབ་ནས་
ལུག་རྫིའི་ཚོ་པའི་སྡོད་སྒར་གྱི་ཉེ་འཁྲིས་སུ་འགྲོ་ཐུབ་པ་དང༌། དེ་ནས་ཁོས་གཡག་དེ་དག་གི་མཇིང་པར་
བཏགས་པའི་དྲིལ་བུའི་ཏིང་སྒྲ་ཐོས་ཀྱི་ཡོད། དབྱངས་ལྷ་རྩྭ་ཟ་བཞིན་པའི་སྐབས་རླུང་ཁྲོད་ནས་གཡག་གི་སྐད་
ཡིན་པའི་གླུ་གཞས་སྙན་པོ་ཡིད་དུ་འོང་བ་དེ་འཕྱོ་ཡོང་། རྐྱང་གིས་ནི་སྐད་དེ་རྒྱག་མི་ཐུབ་པས་གཞས་དེ་སུས་
གཏོང་གི་ཡོད་དམ། མོས་ཕར་བལྟས་པས་རྐྱང་གི་ཁྱུ་ཚོགས་ཁྲོད་དུ་རོག་ཏུར་མཐོང་། ཨ་ཙི། དེ་འདྲའི་གཡག་
གཞོན་ནུ་རྫིག་པོ་ཞིག་འདུག རྭ་ཅོ་དེ་ཡང་བརྗིད་ཉམས་ཆེ་བ་ལ། ཁོ་གཉིས་ཕན་ཚུན་གཅིག་མིག་གཅིག་ལ་
ཟུག་བཞིན། གཞས་དེར་ཉན་པ་དང་མོའི་ཡིད་དབང་ཡོངས་སུ་འཕྲོག
ཁྱེད་ཀྱི་སྤུ་ལྡན་ཞལ་རས།། ཁམ་པའི་མདོག་དང་རྭ་ཅོ།།
སྒེག་ཉམས་དེ་བཞིན་ལུས་ཀྱི།།ཕྱུ་པ་ས་ལ་ལྷུང་ཚུལ།
མ་ཟད་སྙན་འཇེབས་ལྡན་པའི།། ངུར་སྐད་ཇི་ལྟར་སྒྲོག་པ།།
སོགས་ལ་དགའ་ཞིང་བདག་ལ།། ཚོར་སྣང་སླེབས་པ་འདི་ལྟར་་་་།
རོག་ཏུར་གྱི་གླུ་གཞས་དེ་ལ་བོད་ཀྱི་འབྲོག་ཁྱི་གཏུམ་པོ་ཞིག་གིས་བར་ཆད་བྱས། སྤུ་མཐུག་པའི་ཁྱི་ཆེན་པོ་དེས་
སྐད་སྒྲ་ཆེན་པོས་ཟུག་གིན་ཁོའི་ཕྱོགས་སུ་རྒྱུག་ཡོང་། མི་ལ་མགོ་སྐོར་གཏོང་ཐུབ་ཀྱང་འབྲོག་ཁྱི་དེ་དག་ལ་མགོ་
སྐོར་གཏོང་མི་ཐུབ།
ཁྱི་དེས་སོ་ཡོངས་རྫོགས་གཙིགས་ནས་ཡོད་པ་དང་། ལྟ་དུས་འཇིགས་སུ་རུང་བ་ཞིག་ཡོད། རོག་ཏུར་རྒྱབ་བཤིག་
བརྒྱབ་སྟེ་རྐྱང་གི་ཁྱུ་ཚོགས་ཀྱི་དཀྱིལ་དུ་འཛུལ་ཕྱིན་པས་ཁྱི་མགོ་བོ་འཐོམས། འབྲོང་དེ་གང་དུ་ཕྱིན་ནམ། དེ་ནས་
གཡག་རྫི་ཚོས་ཁོ་གང་དུ་ཡོད་པ་ཤེས་ནས་གཡག་གིས་རྩིད་པ་ལས་བཟོས་པའི་འུར་རྡོས་རྡོ་འཕེན་འགོ་ཚུགས།
གཡག་རྫི་དེ་ཚོའི་ལག་ཆ་ཐེ་བའི་དངོས་པོ་ཡོད་ཚད་གཡག་ལས་བཟོ་གི་ཡོད། རོག་ཏུར་གྱིས་དེ་ལྟར་ཁོ་ཁྱི་ཆེན་
པོ་ཞིག་གིས་དེད་པ་དང་རྡོ་འཕངས་པ་སོགས་ཉེན་ཁ་ཆེན་པོ་དེ་འདྲ་ཞིག་དང་འཕྲད་ཀྱི་ཡོད་མིན་ཤེས་ཀྱི་མེད།
དེ་ནས་ཁོ་པ་རང་གི་ཁྱུ་ཚོགས་སུ་ཕར་ལོག་དུས་གཡག་རྒོད་གཞན་ཚོས་ཚོར་ཤུགས་ཀྱི་སྒོ་ནས་ཁོ་ལ། མོ་ལྟ་བུའི་
གཡག་དེ་ཚོ་ཁ་ཁ་ཞོགས།མོ་ནི་རྙོག་གྲ་མ་གཏོགས་གཞན་གང་ཡང་མིན།ཁོ་ཚོ་ལམ་ཕྱོགས་ནོར་བ་ནས་རེད།ཁོ
ཚོས་མིས་བཟོས་པའི་ལམ་ཤུལ་འདེད་ནས་དེར་དོས་པོ་ཆེན་པོ་དབོར་འདྲེན་བྱེད་ཀྱི་ཡོད་ཅེས་བཤད།
རོག་ཏུར་གྱིས་དེ་ཚོ་ཐོས་རྗེས་ཡིད་མུག་དང་བཅས་མཇུག་མ་གནམ་ལ་བསླངས་ནས་གདོང་དཀར་དང་གླེང་
མོལ་བྱེད་དུ་ཕྱིན། ཁོས་གདོང་དཀར་ལ་ད་ཆ་ང་ཚོ་འབྲོང་རྣམས་ཀྱི་གནས་སྟངས་ཉག་ཕྲ་བོ་རེད། སྔོན་དུས་ངའི་
སྤོ་སྤོས་འབྲོང་རྣམས་རང་དབང་དུ་གང་སར་འཁྱམ་པ་དང་གང་འདོད་བྱེད་རྒྱུ་ཡོད་ཟེར།དེ་དུས་མི་ཚོས་ང་ཚོར་
གནོད་བྱེད་ཀྱི་མེད། དེང་སང་འབྲོང་ཡིན་ན་རྔོན་རྒྱག་ས་དང་། རྩྭ་བཟང་ས་ནས་སྤྱུགས་པ། བྱེ་ཐང་མང་དུ་འགྲོ་
བ། མི་ཚོས་རྩྭ་ས་རྣམས་བྲུས་ཏེ་ར་སྐོར་བརྒྱབ་ནས་གང་སར་ཟང་ཟིང་བཟོ་གི་ཡོད་ཅེས་བརྗོད།
གདོང་དཀར་གྱིས་ཀྱང་། ད་དུང་རྒྱུག་ཆུ་རྣམས་བཙོག་པ་བཟོས། ཁྱོད་ཀྱིས་དྲན་གྱི་འདུག་གམ། ཅུང་ཙམ་མ་
གཏོགས་ང་ཚོའི་གྲོགས་པོ་སྐར་རྒྱན་འཆི་གྲབས་བྱས་པ་མ་ཡིན་ནམ་ཞེས་བཤད་པར།
འོ་རེད། ངས་གནས་ཚུལ་དེ་ཇི་ལྟར་བརྗེད་ཐུབ། ཉིན་མོ་དེར་ང་ཚོས་མཐོང་དུས་མོ་ཚབས་ཆེར་ན་ནས་རྒྱུག་ཆུའི་
འགྲམ་དུ་རིལ་ནས་འདུག དེ་ཡང་མོས་ཆུ་ཏོག་ཙམ་བཏུང་བ་ཙམ་གྱིས་རེད། རྒྱུག་ཆུ་ཆུང་ཆུང་དེའི་ཁ་ལ་ཉའི་རོ་
ལྡིང་འདུག མི་ཚོས་རྒྱུག་ཆུའི་ནང་ག་རེ་བླུགས་མིན་མི་ཤེས་ཀྱང་དེས་ཉ་བསད་འདུག་པ་མ་ཟད་སྐར་རྒྱན་ཡང་
གསོད་གྲབས་བྱས་པ་རེད།
རོག་ཏུར་གྱིས་མོའི་རྗེས་ལ་ཕྱིན་ཀྱང་རེ་བ་མེད་བསམས་ནས་གང་ཐུབ་དབྱངས་ལྷ་སེམས་ནས་བརྗེད་ཐབས་
བྱས། འོན་ཀྱང་ཉིན་ཤས་རྗེས་གློ་བུར་དུ་གནས་སྟངས་ལ་འགྱུར་བ་ཁྱད་མཚར་ཞིག་ཕྱིན། དེ་ཡང་ཉིན་ཞིག་ངུར་
བ་དམར་མདངས་ཅན་ཞིག་དབུགས་ཧལ་བཞིན་ཧོང་སྒྲ་ཆེན་པོ་སྒྲོག་གིན་འཕུར་སླེབས། ཤིན་ཏུ་ཐང་ཆད་པའི་
བྱ་དེས་གཡག་གཉིས་ཁྱུ་དང་ཁ་བྲལ་བ་དང་། གཡག་རྫི་འགས་ཁོང་གཉིས་ཁྲིད་ནས་ལམ་ལ་ཆས་བཞིན་འདུག་
ཅེས་ཛ་དྲག་གི་བརྡ་ལན་སྤྲད།
དེའི་དོན་ནི་གཅིག་རང་ཡིན། མི་དེ་ཚོས་ཁྲོམ་རར་ཕྱིན་ནས་གཡག་གཉིས་པོ་བཙོང་རྒྱུ་དེ་རེད། དེ་ནི་ཁོ་ཚོའི་
སྲོག་གི་མཐའ་མ་རེད། རོག་ཏུར་གྱིས་ཧ་གོ་བར་གཡག་དེ་ནས་གཅིག་གི་སྤུ་རྒྱ་སྨུག་རེད་འདུག་ཟེར་བ་དེ་
དབྱངས་ལྷ་ཡིན་ངེས། གང་མགྱོགས་ཐབས་ཤེས་ཤིག་བྱེད་དགོས། ཁོས་གདོང་དཀར་དང་ལྷན་དུ་ཧོང་སྒྲ་ཆེན་
པོར་སྒྲོག་བཞིན་པའི་ངུར་བ་དེའི་རྗེས་སུ་རྩྭ་ཐང་ཐོག་རྒྱུག་ནས་ལམ་གཞུང་ལ་ཐོན། ཁོ་གཉིས་ཀྱིས་མི་དེ་ཚོའི་
ལམ་བཀག་ནས་དབྱངས་ལྷ་བྲོས་ཐུབ་ཐབས་བྱེད་དགོས།
འབྲོང་ནི་སྒོ་ཕྱུགས་གཡག་དང་བསྡུར་ན་ལྡབ་གཉིས་ཀྱི་གཟུགས་སྟོབས་ཆེ་བ་ཡོད། ཁོ་ཚོས་ཤུགས་ཀྱིས་རྫི་བོ་
གཉིས་ཀྱི་ཐོག་ལ་ཕར་རྒོལ་བྱས་པས།གཡག་རྫི་དེ་གཉིས་ཞེད་ཐག་ཆོད།དེས་མ་ཟད་ཁོ་ཚོས་སྒོ་ཁྱི་འཇིགས་སྣང་
ཅན་དེ་ཚོའང་ལྷན་དུ་འཁྲིད་མེད། མི་དེ་གཉིས་ཀྱིས་རྡོ་ཁ་ཤས་བསྒྲུག་རྩིས་བྱས་ཀྱང་རོག་ཏུར་དང་གདོང་དཀར་
གྱི་འབྲོང་རྭ་ཆེན་པོ་གཉིས་ཁོ་གཉིས་ལ་གཏད་ནས་ཡོད་པས། གཡག་རྫི་གཉིས་པོ་ཞེད་སྣང་གིས་སྐད་ངན་ཤོར་
བཞིན་ལམ་ཟུར་ལ་མཆོངས་ནས་རི་འདབས་སུ་བྲོས།
དབྱངས་ལྷ་ལམ་ཤུལ་དེ་ནས་ཐུར་དུ་བྲོས་ཡོང་ནས་། ངའི་སྙིང་རྩ་ཤུགས་ཆེར་འཕར་གྱིན་འདུག་ཅེས་བརྗོད་པར།
གདོང་དཀར་གྱིས་བརྩེ་དུང་གིས་ཡིན་ནམ་ཞེས་དྲིས་པར།
མ་རེད། ལྐུགས་པ་ཁྱོད། ང་ཚོ་ཏོག་ཙམ་མ་གཏོགས་ཐར་མེད་པ་དེས་རེད་ཅེས་བཤད།
རོག་ཏུར་གྱིས་ད་ནི་དབྱངས་ལྷ་ཁྱོད་རང་གཡག་རྫི་དེ་དག་གི་སར་ལོག་མི་ཉན། ཁོ་ཚོས་ཁྱོད་རང་ཁྲོམ་ལ་འཁྲིད་
འགྲོ་གི་རེད། ང་ཚོ་མཉམ་དུ་སྡོད་དང་ང་ཚོས་བདག་སྐྱོང་བྱེད་ཆོག་ཅེས་བརྗོད་པར།
རོག་ཏུར་ཁྱོད་ཀྱིས་ང་ལ་ཡིད་ཆེས་སྐྱེ་ཐབས་བྱེད་མི་དགོས། ཁྲོམ་ལ་ཁྲིད་ན་ག་རེ་ཡོང་གི་ཡོད་པ་ངས་ཤེས་ཀྱི་
ཡོད། ང་སླར་ལོག་འདོད་མེད། ང་ནི་རང་ཉིད་ཀྱི་རང་དབང་ལ་དགའ་ཞེས་བཤད།གདོང་དཀར་གྱིས་རྩེད་འཇོའི་
ངང་རོག་ཏུར་ད་ནི་ཁྱོད་ལ་སྐེ་ལ་དྲིལ་བུ་གྱོན་ཞིང་རོལ་ཆ་བཀྲོལ་མཁན་གྱི་གྲོགས་མོ་ཞིག་འདུག གཞས་གཏོང་
མཁན་དང་རོལ་དབྱངས་མཁན། ཁྱོད་ཀྱིས་མོ་ལ་དྲིལ་བུའི་ལྷ་མོ་ཞེས་བོས་ན་ཞེས་བཤད། རོག་ཏུར་གྱིས་གདོང་
དཀར་ལ་སྐད་ཤུགས་ཆེན་པོས་དེ་དགོད་བྲོ་བོ་མི་འདུག རྩ་བ་ནས་དགོད་བྲོ་བོ་མི་འདུག
གདོང་དཀར་གྱི་སྐད་ཆ་དེས་རོག་ཏུར་གྱི་དོ་སྣང་དབྱངས་ལྷའི་སྐེ་ལ་ཡོད་པའི་དྲིལ་བུ་དེའི་ཐོག་དྲངས། ཁོའི་
སེམས་ནང་དབྱངས་ལྷའི་སྐེ་ལ་ཡོད་པའི་དྲིལ་བུ་དེ་མེད་པ་བཟོ་དགོས། དེ་མིན་གཡག་རྫི་ཚོས་མོ་གང་དུ་ཡོད་
མེད་རྙེད་ཀྱི་རེད། ཁོ་ཚོས་དྲིལ་བུ་དེ་དགྲོལ་དགོས། འོན་ཀྱང་དེ་ཇི་ལྟར་བྱེད། དྲིལ་བུ་དེ་གཡག་གི་རྩིད་པ་ལས་
བཟོས་པའི་ཐག་པ་ཞིག་ལ་བཏགས་ཡོད། གཡག་གི་སོ་ནི་རྩྭ་ཟ་བའི་ཕྱིར་ཡིན་པས་ཅ་དངོས་གཞན་གཅོད་པའི་
ཆེད་དུ་མིན། ཁོ་ཚོ་ལ་ཡས་སོ་མེད། དེའི་ཚབ་ཏུ་སོ་རྙིལ་མཁྲེགས་པོ་ཞིག་ཡོད། བྱས་ན་སུ་ལ་སོ་རྣོ་བོ་ཡོད་དམ་
སྙམ་པ་དང་། རོག་ཏུར་གྱི་ཀླད་པར་དོན་གཅིག་ཤར་འོང་། དེ་ནི་རྐྱང་རྣམས་ཡིན།
རྐྱང་ལ་ཡས་སོ་དང་མས་སོ་གཉིས་ཀ་ཡོད་པས་ཁོ་ཚོས་སོ་ཡང་རྒྱག་ཐུབ་ལ་འཛིང་རེས་ཀྱང་བྱེད་ཐུབ། གཡག་
གིས་རྒོལ་འཛིང་བྱེད་དུས་རྭ་ཅོ་བེད་སྤྱོད་བྱེད་པ་བཞིན་རྐྱང་གིས་སོ་བེད་སྤྱོད་བྱེད་ཀྱི་ཡོད། དེ་ནས་རྐྱང་གི་སོ་
རྣོན་པོ་འགའི་རོགས་རམ་ལ་བརྟེན་ནས་དབྱངས་ལྷའི་མཇིང་པར་ཡོད་པའི་ཐག་པ་དེ་དུམ་བུར་བཏང་བས་དྲིལ་
བུ་ས་ལ་ལྷུང་། དབྱངས་ལྷ་དགའ་ཐག་ཆོད་ནས་མཐར་ང་ལ་རང་དབང་ཐོབ་སོང་ཞེས་སྤྲོ་སྣང་གིས་སྐད་བརྒྱབ།
རོག་ཏུར་གྱིས་ད་ནི་ཁྱོད་རང་འབྲོང་ཆགས་པ་རེད་ཅེས་བཤད། དེ་ནས་མཚན་མོ་ཆགས། སྐར་ཚོགས་ཀྱི་ཡོལ་
བའི་འོག་ཏུ་རོག་ཏུར་གྱིས།
རྩྭ་ཐང་འདི་ཚོ་ང་ཚོའི་ཡིན།། དེ་བཞིན་མཐའ་མེད་དགུང་སྔོན་དང་།
བྱེ་ཐང་འདི་ཚོ་ང་ཚོའི་ཡིན།།བྱང་ཤར་མཚོ་སྔོན་ཆེན་པོ་ནས།།
ལྷོ་ཤར་ནགས་ཚལ་སྟུག་པོའི་བར།། བྱང་གི་གུ་ཡངས་ཐང་ཆེན་ནས།།
ལྷོ་ཡི་གངས་དཀར་རི་བོའི་བར།། གཡག་གི་མཐོང་ནུས་གང་ཡིན་པ།།
རྩྭ་ཐང་འདི་དག་ཐམས་ཅད་ནི།། ཁྱེད་དང་ང་ལ་དབང་ཡོད་དོ།།
ང་ནི་ཁྱེད་དང་མཇལ་བ་དེ།། སྟེས་དབང་ཁོ་ན་ཡིན་པས་ན།།
དབྱངས་ལྷ་ང་དང་ལྷན་གཅིག་ཏུ།། ཞབས་བྲོ་དང་པོ་རྒྱག་རོགས་གནང་།།
ཞེས་གླུ་གཞས་བཏང་བ་དང་།
དབྱངས་ལྷས།
རང་དབང་གི་ནི་ཞབས་བྲོ།།
ལོས་ཀྱང་འཁྲབ་རྒྱུ་ཡིན་ནོ།། ཞེས་ལན་བརྒྱབ་བོ།

ཝ་རྒན་སྨྱོན་པའི་སྒྲུང༌།

མིང་ལ་རྫི་རྣོན་དུ་འབོད་པའི་ཝ་སེར་གྱིས་ཡེ་ཤེས་ཟེར་བའི་འུག་པ་དང་ལྷན་དུ་ཁོ་རང་ཚོའི་འཇིག་རྟེན་འདི་
འགྱུར་བ་འགྲོ་གི་ཡོད་པ་དང་། གདུག་རྩུབ་ཆེ་རུ་འགྲོ་དགོས་དོན་གང་ཡིན་པའི་ཐོག་བསམ་ཚུལ་བརྗེ་རེས་བྱེད་
བཞིན་ཡོད།
བོད་བྱང་ཤར་ཨ་མདོའི་ཁུལ་གྱི་སན་རྙང་ཡོན་རྒྱལ་ཡོངས་གླིང་ཁ།
སྡོང་ལྡུམ་ལས་ཤིང་སྡོང་གི་རིགས་མེད་པས་ས་མཐོའི་བྱེ་ཐང་དུ་ཡིབ་ཐུབ་རྒྱུ་ཁག་པོ་ཡིན། འོན་ཀྱང་རྫི་རྣོན་ལ་
ཐབས་ཤེས་ཡོངས་རྫོགས་ཡོད། ཁོའི་སྤུ་མདོག་སེར་པོ་ཐལ་མདོག་དེ་ཡུལ་ལྗོངས་ཀྱི་བཀོད་པ་དང་ཏག་ཏག་
འདྲེས་བདེ་བས་བྲག་རྡོ་དང་འདྲ་བར་ཙོག་པུར་སྡོད་པ་དང་། ས་ལ་དམས་ནས་སྡོད་པ། དལ་བུར་བསྐྱོད་པ།
དུས་ཚོད་ངེས་གཏན་བར་སྒུག་སྡོད་པ། གཡོ་ཐབས་མཁས་པ་སོགས་བྱེད་རྒྱུ་ཡོད།
ད་ལྟའི་ཆར་ཝ་སེར་རྣམས་སྐྱིད་པོ་ཡིན།བྱེ་ཐང་རྒྱ་ཆེ་བ།ཕལ་ཆེར་བྱེ་ཐང་མང་དྲགས་ཡོད།ལོ་ལྟར་བྱེ་མ་མང་དུ་
འགྲོ་གི་ཡོད། འོན་ཀྱང་བྱེ་ཐང་དུ་འཚོ་དགོས་ན་རྩྭ་དང་སྡོང་ཕྲན་དགོས་ཀྱི་ཡོད།
བྱས་ན་ཕྱེད་བྱེ་ཐང་གི་ས་ཆར་སྲོག་ཆགས་ཆེ་བ་རྣམས་ཇི་ལྟར་འཚོ་ཐུབ་བམ་ཞེས་པར་ལན་སྟབས་བདེ་ཤོས་ནི།
ཁོ་ཚོས་ཨ་བྲའམ་བྲག་གི་རི་བོང་ཟ་གི་ཡོད། སྲོག་ཆགས་འདི་ཨི་ཁུང་བྲུས་ནས་སའི་ནང་སྡོད་ཀྱི་ཡོད། ཁོ་ཚོས་
རྩྭ་དང་ཤིང་ཕྲན་ཟ་བ་དང་གཅན་གཟན་གཞན་གྱིས་ཁོ་ཚོ་ཟ་གི་ཡོད། ས་ཁུལ་དེའི་རིགས་ལ་སྲོག་ཆགས་དེ་ཧ་
ཅང་འབེལ་པོ་ཡོད་པས་ཁོ་ཚོ་ཟ་མཁན་དོམ་དང་། གླག སྤྱང་ཀི གཡི། ཝ་སེར་སོགས་ཡོད། གཞན་རི་བོང་དང་
འཕྱི་བ་སོགས་ཟ་གི་ཡོད་ཀྱང་། ཨ་བྲ་རྔོན་རྒྱུ་སྟབས་བདེ་བ་ཡོད།
དགུན་ཁ་རྫོགས་ལ་ཉེ་དུས་ཉིན་གཅིག་རྫི་རྣོན་ལ་གནས་ཚུལ་ཁྱད་མཚར་ཞིག་བྱུང་བ་དེས་ཚང་མར་འགྱུར་
གཏོང་གི་ཡོད། དེ་ཡང་དང་ཐོག་ཁོས་བྱ་གླག་ཤི་བོ་གཅིག་མཐོང་། བྱ་གླག་དེས་རྫི་རྣོན་དང་མཚུངས་པར་ཨ་
བྲ་ཟས་པ་རེད། དེ་རྫི་རྣོན་གྱིས་ཇི་ལྟར་ཤེས་སམ་ཞེ་ན། བྱ་གླག་དེའི་ཐོག་ནས་མི་ཚོས་ཨ་བྲ་ལ་སྤྲད་པའི་དུག་གི་
དྲི་མ་ཐུལ་གྱི་ཡོད། ཟས་ཞིམ་པོ་སྤྲད་པ་རེད་དམ་མགོ་སྐོར་བཏང་བ་རེད། རྫི་རྣོན་གྱི་ནང་མི་ཕྱེད་ཀའི་སྲོག་དུག་
སྤྲད་པའི་ཨ་བྲ་ཟས་ནས་ཤོར་བ་རེད། ཁོའི་བཟའ་ཟླ་དང་བུ་མོ་གཉིས་དེ་ལྟར་གྲོངས། བུའི་སྲོག་ཐར་ནས་ད་ལྟ་
ཡར་འཚར་ནས་ཟུར་དུ་ཕྱིན་ཏེ་རང་ཉིད་ཀྱི་ཁྱིམ་ཚང་གསར་པ་འགོ་བཙུགས་ཡོད། བུའི་སྲོག་ཐར་བ་དེ་ཡང་རྫི་
རྣོན་གྱིས་དུག་དེའི་དྲི་མ་སྣོམ་སྟངས་བསླབས་ཡོད་པའི་རྐྱེན་གྱིས་ཡིན།
ཨ་བྲའི་སི་སི་ཟེར་བའི་ཙིག་སྒྲ་དེས་གཞན་རྣམས་ལ་ཝ་སེར་སླེབས་པའི་སྔོན་བརྡ་གཏོང་གི་ཡོད། དེ་མ་ཐག་ཁོ་
ཚོ་རང་རང་གི་ཁུང་ནང་བྲོས་འགྲོ་གི་ཡོད། རྫི་རྣོན་གྱིས་གནས་ཚུལ་གསལ་པོར་རྟོགས་ཐབས་བྱས། ཁོའི་དྲན་
པ་སྐྱོ་པོ་ཡོད་པ་ཡིན་ནམ་ཡང་ན་ཨ་བྲ་དེ་ཚོ་ས་མཐོ་སར་སྤོ་འགྲོ་གི་ཡོད་པ་ཡིན། ཁོས་ཨ་བྲ་དེ་ཚོ་ས་མཐོ་བོ་དེ་
འདྲར་ཡོད་པ་དྲན་གྱི་མེད།
ཁོ་ལ་སྟབས་བདེ་བའི་ཉིན་ཟས་འགའ་རྙེད། དེ་ཡང་དྲེད་མོང་ཞིག་ཨ་བྲ་ཡོད་སར་སླེབས། ད་ཆ་ཁོས་དྲེད་མོང་
གིས་ཨ་བྲའི་ཁུང་སྔོག་དུས་རྗེས་ལ་སྙེགས་རྒྱུ་ཙམ་རེད། ཨ་བྲ་རྣམས་དྲེད་མོང་ཡོད་ས་ནས་བྲོས་པ་དང་ཁོ་ལ་
གཟུང་རྒྱུ་ཡོང་གི་ཡོད། ལས་ཀ་ལས་སླ་པོ་རེད། འོན་ཀྱང་འདིར་མ་འགྲིག་པ་ཞིག་ཡོད། དགུན་ཁ་ད་དུང་རྫོགས་
མེད་པས་དྲེད་མོང་དེ་ཕར་ཚུར་འགྲོ་དོན་ཅི་ཡིན། ངོ་མ་བྱས་ན་དྲེད་མོང་དེ་དགུན་ཁའི་རིང་བྲག་ཕུག་ནང་
གཉིད་དུ་ཡུར་ནས་སྡོད་དགོས། རྫི་རྣོན་གྱིས་དོམ་དྲེད་དེའི་རྗེས་དེད་ནས་རྒྱང་རིང་པོར་ཕྱིན་པས་ས་ཁུལ་
གསར་པ་ཞིག་ཏུ་འབྱོར། མཐར་ཁོ་གཉིས་དེ་ནས་སོ་སོར་ཁ་གྱེས། ཁོ་མུ་མཐུད་མདུན་དུ་བསྐྱོད་ཀྱང་ཨ་བྲ་དེ་ཚོ་
ཧ་ཅང་ཡིབ་མཁས་པོ་ཡོད། ཁོས་མུ་མཐུད་ཐག་ཇེ་རིང་དུ་བསྐྱོད་པས་རྒྱུན་གཏན་གྱི་ས་མཚམས་ལས་བརྒལ། ཉི་
མ་ནུབ་ཁར་ཁོས་མིག་ཟུར་ནས་ནག་གྲིབ་ཅིག་ཏུ་ཝ་མོ་ནག་པོ་ཞིག་མཐོང་། ཁོས་བསྐྱར་བལྟ་ཞིག་བྱས།
ངོ་མ་དེ་འདྲ་ཡིན་ནམ། དེ་ཡིན་སྲིད་ཀྱི་མ་རེད། ཁོས་ད་བར་དེ་འདྲ་ཞིག་མཐོང་མྱོང་མེད། སྐབས་དེར་ཉི་མ་ནུབ་
ཀྱིན་ཡོད་ཀྱང་། ཝ་མོ་དེ་དམར་པོ་མ་ཡིན་པར་ནག་པོ་ཡིན་པར་ཐེ་ཚོམ་མེད། རྒྱུན་གཏན་ཝ་མོ་དམར་པོ་དེ་
ཚོ་དུས་ཚོད་ཡས་མས་ལ་དགོང་མོ་ཨ་བྲ་རྔོན་རྒྱག་པར་ཐོན་ཡོང་གི་ཡོད། ས་ཆ་དེའི་ཁུལ་གྱི་ཝ་མོ་རྣམས་སེར་
མདོག་གམ་ཡང་ན་དམར་པོ་རེད། ཝ་མོ་ནག་པོ་ཞིག་ད་བར་བྱུང་མེད།
གནས་ཚུལ་དེར་སེམས་གཡེང་པས་རྫི་རྣོན་གྱི་རྐང་པ་ཤིང་ལེབ་ཅིག་གི་ཐོག་ལ་བརྫིས་པས་ཤིང་དེ་བརྡིབས་ནས་
ཁོ་ས་དོང་གཏིང་རིང་པོ་ཞིག་གི་ནང་ཟགས། ད་ནི་ཁོ་དཀའ་རྙོག་ཆེན་པོ་ཞིག་གི་ནང་ཚུད། ཁོས་གཡས་གཡོན་
དུ་བལྟས་པས་ས་དོང་དེའི་ནང་འོད་རྙེད། དེ་ནི་མིས་བྲུས་པའི་ས་འོག་གི་ཕུག་ལམ་ཞིག་རེད། དེའི་ནང་རྡོ་སོལ་
ནག་པོ་མང་པོ་ཡོད། མི་འགའ་ཡར་མར་འགྲོ་གི་ཡོད་པས་ཁོ་གྲིབ་ནག་གི་འོག་ཏུ་ཡིབ། འདི་ནས་ནམ་ཡང་ཐར་
ཐུབ་བམ། ལམ་ཞིག་ངེས་པར་ཡོད་ཀྱི་རེད། ཐལ་བ་ནག་པོ་དེ་སྣ་ལ་འཚང་བས་ཁོ་ཧབ་སྦྲིད་ཤོར་ནས་ཤུ་སྒྲ་ཐོན།
ཁོས་རང་གིས་རང་ལ་གྲིབ་ནག་བཞིན་དུ་ཁུ་སིམ་པོ་བྱེད་དགོས་ཞེས་བརྗོད། མི་དེ་ཚོས་རྡོ་སོལ་ནག་པོ་དེ་དག་
ཁྱེར་ནས་བླུག་སྣོད་ནང་བླུགས་ཀྱི་ཡོད། བླུག་སྣོད་དེ་འདྲ་དུ་མ་ཡོད། ཕུག་ལམ་ཡོངས་རྫོགས་ཐལ་བས་ཁེངས་
ཤིང་ནག་པོ་ནག་རྐྱང་ཡིན།མི་དེ་ཚོས་རྡོ་སོལ་དེ་འཁྱེར་དགོས་དོན་གང་ཡིན་ནམ།རྫི་རྣོན་མཚན་གང་གཉིད་མ་
ཁུག་པར་ཕར་ཚུར་ཨ་ལོག་བརྒྱབ་པ་དང་ཝ་མོ་ནག་པོའི་རྨི་ལམ་བཏང་ནས་ལྷག
ཆུ་ཚོད་དུ་མའི་རྗེས་ཁོས་གཞི་ནས་རྡོ་སོལ་བླུག་སྣོད་དེ་ཚོ་ཕྱི་ལ་འཁྱེར་གྱི་ཡོད་པ་དང་། ཁོ་པ་ཕྱིར་ཐོན་དགོས་ན་
དེ་ཚོ་གཅིག་གི་ནང་ཡིབ་དགོས་པ་རྟོགས། མཐར་ཁོ་ལ་རྡོ་སོལ་ཡོད་པའི་བླུག་སྣོད་གཅིག་གི་ནང་འཛུལ་རྒྱུའི་བློ་
ཁོག་སྐྱེས།ཁོས་བསམ་པ་ལྟར་བླུག་སྣོད་དེ་ཚོ་བྲག་ཕུག་གི་ཁ་ལ་ཐོན་ཏེ་སང་ཉིན་ཞོགས་པ་དེར་ཉི་འོད་ཡོད་སར་
བསླེབས། དེ་མུར་ཁོས་བླུག་སྣོད་དེ་ནས་མཆོངས་ཏེ་གང་ཐུབ་ཅི་ཐུབ་ཀྱིས་རྩྭ་ཐང་ཕྱོགས་སུ་བྲོས་ཕྱིན།
ཞོགས་པ་དེར་ཅུང་ཙམ་རྗེས་ནས་ཨ་བྲ་རྔོན་རྒྱག་ཏུ་འགྲོ་དུས་ཁོ་ལ་འགྲན་རྩོད་བྱེད་མཁན་ལྷགས་པ་ཟེར་བའི་
སྤྱང་ཀི་གཞོན་ནུ་ཞིག་ཡོད་པ་མཐོང་། སྤྱང་ཀི་དེའི་སྤུ་ནི་གོ་ཐལ་གྱི་མདོག་སྐྱ་ཤུག་ཅན་ཞིག་ཡིན་པ་དང་། དེའི་
སྟེང་སེར་མདོག་གི་རི་མོ་འགའ་ལྡན་ནའང་ཝ་སེར་ཚོའི་སྤུ་ལྟར་ཡུལ་ལྗོངས་དང་འདྲེས་རྒྱུར་དེ་ཙམ་བཟང་རྒྱུ་མི་
འདུག་ཅེས་ཁེར་ལབ་བརྒྱབ། གང་ལྟར་ཡང་རྔོན་རྒྱག་དུས་ལྷགས་པ་ཁོ་ལས་མགྱོགས་པ་ཡོད་པ་བརྗོད་མི་དགོས།
རྫི་རྣོན་གྱིས་ལྷགས་པ་ལ་བྱ་གླག་ཤི་བོ་དེ་དང་།གཉིད་ཡོངས་སུ་སད་པའི་དྲེད་མོང་།ཝ་མོ་ནག་པོ་བཅས་ཀྱི་སྐོར་
བཤད་པར། ཚང་མ་ཤེས་མདོག་ཆེ་བའི་ལྷགས་པས་མིག་ནས་འོད་མདངས་དང་བཅས་ཁོ་ལ། ད་ཁྱོད་རྒས་དྲགས་
ནས་དེ་འདྲ་བྱེད་རྒྱུའི་དུས་ཚོད་ཡོལ་བ་རེད། དེ་ཁས་བླངས་ན་བཟང་།ངོ་མ་ཁྱོད་ཐང་ཐང་མེད་པ་ཆགས་ཀྱི་ཡོད་
རེད། ཝ་ཡེ། རང་ཚུགས་ཟིན་ན་ལེགས། ཝ་རྒན་སྨྱོན་པ་རང་རེད། ཝ་མོ་ནག་པོ་ཟེར་བ་དེ་འདྲ་གང་དུའང་མེད།
ཧ་ཧ་ཧ།
གབ་ཚིག་དེ་དག་གི་ལན་ངེས་པར་འཚོལ་དགོས་སྙམ་པའི་རྫི་རྣོན་རི་ཞིམ་འཆི་མེད་ཀྱི་བྲག་ཕུག་ཏུ་ཕྱིན།རི་ཞུམ་
འཆི་མེད་ནི་གསའ་ཆུང་ཆུང་ཞིག་དང་མཚུངས། མོ་རྫི་རྣོན་ལས་སྟོབས་ཆུང་བ་ཡོད་ཀྱང་སྡེར་མོ་རྣོ་ལ་རླུང་ཚ་
བས་ཞེད་སྣང་ཆེན་པོ་ཡོད་ཅིང་འཛམ་གླིང་ནང་གི་ཞི་མི་རླུང་ཚ་ཤོས་དེ་ཡིན། མོ་ཞིམ་ཕྲུག་ཅིག་རེད་བསམ་མི་
ཉན། གསའ་དང་སྟག་གཟིག་གཞན་ལྟར་འཆི་མེད་ཀྱི་མིག་དཀྱིལ་དུའང་གཤགས་ཁ་རིང་པོ་མ་ཡིན་པར་སྒོར་
དབྱིབས་ཡོད། རྫི་རྣོན་གྱིས་མོ་ལ་བྱ་གླག་ཤི་བོ་དང་། གཉིད་ཡོངས་སུ་སད་པའི་དྲེད་མོང་སོགས་ཀྱི་སྐོར་བཤད།
འཆི་མེད་ཀྱིས་དེ་དག་རིམ་པ་བཞིན་ཉན་ཀྱང་ཝ་མོ་ནག་པོའི་སྐོར་སླེབས་དུས་མོ་རླུང་གིས་འབར་ཏེ་རྫི་རྣོན་ལ་
ཡ་མཚན་གྱིས་བལྟ་བཞིན། ཁྱོད་རང་ལྐུག་པ། ལ་ཕུག་རྗེན་པ། སྨྱོན་པ། ཀླད་སྟོང་རང་རེད། སེམས་ཅན་དེ་འདྲ་
ཞིག་ཡོད་མ་རེད་ཅེས་ངར་ནས་ཁ་རྡུང་བཏང་།
རྫི་རྣོན་མཇུག་མ་བརླ་དབར་དུ་བཅུག་ནས་ཕྱི་ལ་ཐོན། ངོ་མ་ཁོས་དེ་ཚོ་ཚང་མ་རྟོག་བཟོ་བྱས་པ་རེད་དམ།
ཨུ་་་ཨུ་་་་་ཨུ་་་།འུག་སྐད་ལྗིད་པོ་དེས་རྫི་རྣོན་ལ་ཡེ་ཤེས་གཡས་གཡོན་དུ་ཡོད་པ་བསྟན། ཡེ་ཤེས་ནི་ཡོ་རོབ་དང་
ཨེ་ཤེ་ཡའི་ཁུལ་གྱི་གླག་དང་རིགས་ཉེ་བའི་འུག་རྒན་ཞིག་ཡིན། འོན་ཀྱང་ཁོ་མཐོང་རྒྱུ་མེད། རྫི་རྣོན་གྱིས་ཕར་ལྟ་
ཚུར་ལྟ་བྱས་ཀྱང་གང་ཡང་མེད།
ཨུ་་་་་།སྒྲ་དེ་ཉེ་རུ་ཕྱིན།ཉེ་འཁོར་གྱི་ཁོར་ཡུག་དང་འདྲེས་ཐབས་ཤིན་ཏུ་མཁས་པས་རྫི་རྣོན་གྱིས་ཀྱང་
ཁོ་མཐོང་མ་ཐུབ། ཡེ་ཤེས་ཀྱི་མིག་གཉིས་བཙུམས་ཡོད། ཁོས་མིག་གདང་དུས་གཞི་ནས་རྫི་རྣོན་གྱིས་འུག་རྒན་
སྟོབས་ཆེན་དེའི་ལི་ཁྲིའི་མདོག་ཅན་གྱི་མིག་ཆེན་པོ་གཉིས་མཐོང་། འུག་རྒན་དེ་ཕྱེད་ཀ་བྱ་གླག་དང་མཚུངས་
པས་བརྔོན་བྱའི་རིགས་ཆེན་པོ་དེ་འདྲའང་གསོད་ཐུབ། ཁོ་སྡོང་ལྡུམ་ཞིག་གི་ཐོག་བསྡད་ནས་རྫི་རྣོན་གྱི་ཕྱོགས་
སུ་མགོ་བོ་གཅུས།
རྫི་རྣོན་གྱིས་ཁོ་ལ། གྲོགས་པོ་ཡེ་ཤེས། དེང་སྐབས་གནས་ཚུལ་ཁྱད་མཚར་དེ་འདྲ་བྱུང་སོང་ཞེས་བཤད་པར།
ཁོས་གནས་ཚུལ་གང་རེད་ཤོད་དང་ཟེར། རྫི་རྣོན་གྱིས་བྱ་གླག་ཤི་བོ་དེའི་སྐོར་ནས་འགོ་བཙུགས་ནས་བཤད་པས།
ཡེ་ཤེས་ཀྱིས་དུག་ཨེ། མི་ཚོས་ཨ་བྲ་ལ་དུག་སྤྲོད་ཀྱི་འདུག རྒྱུ་མཚན་ཅི་ཡིན་མི་ཤེས། འོན་ཀྱང་དེ་ང་ཚོ་ཚང་མར་
གནོད་རྒྱུ་རེད་ཅེས་བཤད།
དེ་ནས་རྫི་རྣོན་གྱིས་ཨ་བྲ་རྣམས་ས་མཐོ་སར་སྐྱོད་བཞིན་པའི་སྐོར་བརྗོད་པས། ཡེ་ཤེས་ཀྱིས་ཚ་དྲགས་པ་རེད།
ཁོ་ཚོ་ཚ་གདུང་གཟོད་ཐབས་བྲལ་བས་ས་མཐོ་སར་འགྲོ་གི་ཡོད་ཅེས་བཤད། དེ་རྗེས་རྫི་རྣོན་གྱིས་བོད་ཀྱི་དྲེད་
མོང་སྐོར་བཤད་པས། ཡེ་ཤེས་ཀྱིས་ཚ་བ་ཆེ་དྲགས་པས་རེད། ཁོ་ཚོ་ད་ཆ་དགུན་ཁའི་གཉིད་རིང་དེ་ཁུག་མི་ཐུབ་
པས་གཉིད་ཀྱི་དུས་ཡུན་ཧ་ཅང་ཐུང་དུ་ཕྱིན་ཡོད་ཅེས་བཤད།
འོ། རྫི་རྣོན་གྱིས་སེམས་ནང་ད་ལྟ་བར་ཡག་པོ་བྱུང་སོང་། ད་གནས་ཚུལ་ཆེན་པོ་དེ་བརྗོད་དགོས་སྙམ་ནས། ཡེ་
ཤེས་ལ་ངས་ཉི་མ་ནུབ་ལ་ཉེ་དུས་ཝ་མོ་ནག་པོ་ཞིག་མཐོང་སོང་ཞེས་བཤད། ཡེ་ཤེས་ཀྱིས་ཅུང་ཁོ་ལ་ཅེར་ནས་ལྟ་
བཞིན། འོ་་་ངས་ཀྱང་དེ་མཐོང་བྱུང་ཞེས་བརྗོད་པར་རྫི་རྣོན་གྱིས་ཡ་མཚན་དང་བཅས་ཁྱོད་ཀྱིས་དེ་མཐོང་སོང་
ངམ་ཞེས་དྲིས། ཡེ་ཤེས་ཀྱིས་མཐོང་བྱུང་། ཝ་མོ་དེ་མི་ཚོས་རྡོ་སོལ་སྔོག་འདོན་བྱེད་སའི་ས་ཆ་དེའི་ཉེ་འདབས་ལ་
སྡོད་ཀྱི་འདུག ཐལ་བ་ནག་པོ་དུ་མ་ནམ་མཁར་འཕྱུར་ནས་གངས་རི་དང་དེར་ཡོད་པའི་ཝ་མོ་ཚོའི་ཐོག་བབ་ཀྱི་
ཡོད་ཅེས་བཤད།
རྫི་རྣོན་གྱིས་བྱས་ན་དེ་ངོ་མ་ཝ་མོ་དམར་པོ་རང་ཨེ་ཡིན་ཞེས་པར། འུག་པས་དེ་རང་རེད། རྡུལ་ནག་པོས་བཀབ་
པའི་ཝ་མོ་དམར་པོའམ་ཡང་ན། ཕྱེད་དམར་པོ་དང་ཕྱེད་ནག་པོ་ཡིན་པའི་ཝ་མོ་ཞིག་རེད། ཁྱོད་ཀྱིས་དེ་འདྲ་
གཅིག་མཐོང་བ་རེད། ངས་ཝ་མོ་ནག་པོ་དེ་འདྲ་མང་པོ་མཐོང་བྱུང་། ཝ་མོ་ཁ་ཤས་ཀྱི་གདོང་དང་སྒལ་པ་ནག་
པོ་ཆགས་པ་དང་ཡན་ལག་གཞན་རྣམས་ད་དུང་དམར་པོ་ཡིན་པས། ཕལ་ཆེར་ཝ་མོ་དམར་ནག་ལྟ་བུ་རེད་
འདུག་ཅེས་བརྗོད།
དེ་དག་ཐོས་པས་རྫི་རྣོན་གྱི་ངོ་ལ་དགོད་འཚེར་འོང་། ཁོ་རང་སྨྱོན་པར་ཆགས་པ་རྩ་བ་ནས་མ་ཡིན་པར་རི་ཞུམ་
དེ་དང་སྤྱང་ཀི་དེ་གཉིས་ཀ་ལས་རིག་པ་རྣོ་བ་བྱུང་ཡོད། ངས་ཁོ་གཉིས་ཀ་རྨོངས་སུ་བཅུག་པ་རེད་སྙམ།
ཁོས་ཡེ་ཤེས་ལ་ཁྱོད་ཀྱིས་གནས་ཚུལ་དེ་ཚོ་ཚང་མ་ཇི་ལྟར་ཤེས་སམ་ཞེས་དྲིས་པར། ཡེ་ཤེས་ཀྱིས་ཡིད་འཕྲོག་པའི་
གཤོག་པ་དེ་རྐྱོང་བཞིན། གཤོག་པ་དེ་ནི་རྫི་རྣོན་གྱི་གཟུགས་པོ་ཆ་ཚང་ལས་རིང་བ་ཡོད། ཁོས་གྲོགས་པོ་ཁྱོད་
ཀྱིས་གཤོག་པ་འདི་གཉིས་མཐོང་གི་འདུག་གམ། ངས་མི་ཚེ་ཕྱེད་ཀ་ནམ་མཁའི་མཐོངས་སུ་སྐྱེལ་གྱི་ཡོད། ངས་
གཤོག་པ་དེ་གཉིས་ལ་བརྟེན་ནས་ནམ་མཁའི་ངོས་སུ་ལྡིང་སྟེ་ཐག་རིང་དུ་བསྐྱོད་པ་དང་། ཧ་ཅང་རྣོ་བའི་མིག་
གཉིས་པོས་རྒྱང་རིང་སོགས་ཡོད་ཚད་མཐོང་ཐུབ་ཀྱི་ཡོད། གནས་ཚུལ་གང་འདྲ་ཞིག་ཡིན་ཡང་ངའི་མིག་འོག་
ནས་ཐར་ཐབས་མེད། མ་ཟད་རྔོན་རྒྱག་དུས་བྱ་བ་ཞིབ་ཚགས་ལ་དོ་སྣང་བྱེད་དགོས། དོན་དུ་ངའི་མགོ་བོའི་རྒྱབ་
ལ་མིག་ཡོད་པ་དང་མཚུངས་ཞེས་བཤད།
ཡེ་ཤེས་ཀྱིས་རང་གི་མགོ་བོ་ཡས་མས་གང་སར་གཅུས་ཏེ།བྱ་བ་གང་ཡང་ཁོའི་མིག་ལས་ཐར་བ་མེད་ཚུལ་བསྟན།
རྫི་རྣོན་གྱིས་མི་ཚོས་རྡོ་སོལ་འབྲུ་དགོས་དོན་གང་ཡིན་ནམ་ཞེས་དྲིས།
ཡེ་ཤེས་ཀྱིས་མི་ཚོས་དེ་ཚོ་བསགས་ནས་དགུན་དུས་དྲོ་པོ་ཡོང་ཕྱིར་མེར་སྲེག་གི་ཡོད།ཁྱོད་རང་ལ་ཤིན་ཏུ་དྲོ་བའི་
སྤུའི་ཕྱི་ལྤགས་ཡོད་པ་བཞིན་ང་ལ་ཤིན་ཏུ་དྲོ་བའི་བྱ་སྒྲོ་ཡོད། ང་ལ་རྐང་པ་ལའང་དྲོད་ཁུག་པའི་དོན་དུ་བྱ་སྤུ་
ཡོད།འོན་ཀྱང་མི་རྣམས་ལ་དེ་འདྲ་རྩ་བ་ནས་མེད་པས་ཁོ་ཚོས་རྡོ་སོལ་དེ་ཚོ་མེར་སྲེག་གི་ཡོད། མདོག་ནག་པོར་
འགྱུར་བ་དེས་ཝ་མོ་དམར་པོ་རྣམས་ལ་དགོང་དྲོ་རྔོན་རྒྱག་དུས་ཁེ་ཕན་གཅིག་ཡོད་པ་ནི་ནག་ཁུང་ནང་སེམས་
ཅན་ནག་པོ་ཞིག་གིས་རྔོན་རྒྱག་པ་དེ་རེད། འོན་ཀྱང་དོན་དག་གཅིག་འཆུག་པ་རེད་ཅེས་བཤད།
དེར་རྫི་རྣོན་གྱིས་དེ་ག་རེད་དམ་ཞེས་དྲིས།
འུག་པས་ཨ་བྲ་དེ་ཚོ་ཡང་རྡུལ་དེས་ནག་པོར་འགྱུར་གྱི་ཡོད། དེས་དགོང་མོ་ཨ་བྲ་རྣམས་ནག་ཏུ་ཕྱིན་ནས་ཁོ་ཚོ་
རྔོན་རྒྱག་རྒྱུར་དཀའ་ལས་འཕྲད་ཀྱི་ཡོད། དེ་ནི་ཝ་མོ་ནག་པོས་ཨ་བྲ་ནག་པོ་མུན་ནག་ལ་རྔོན་རྒྱག་ཐབས་བྱེད་
པ་དེ་རེད། ང་ཡང་མཚན་ལ་རྔོན་རྒྱག་གི་ཡོད་པས་དཀའ་ལས་འདུག ད་ཚང་མ་ནག་པོར་འགྱུར་འགྲོ་ཡི་འདུག
རྩྭ་དང་ཤིང་ལྡུམ་ཚང་མ་ནག་པོར་འགྱུར་གྱི་འདུག་ལ་བྱེ་ཐང་ཡང་ནག་པོར་འགྱུར་བཞིན་འདུག་ཅེས་བརྗོད།
རྫི་རྣོན་གྱིས་ཧང་སང་དགོས་པའི་གནས་ཚུལ་གསར་པ་དེ་དག་ལ་བསམ་གཞིག་གང་ཙམ་བྱས་རྗེས་འུག་པ་ལ་
དེ་ཚོ་ནམ་ཞིག་མཚམས་ཆད་ཀྱི་རེད་དམ་ཞེས་དྲིས།
ཡེ་ཤེས་ཀྱིས་མགོ་བོ་ཡས་མས་གང་སར་གཡུག་བཞིན་ལན་ལ་བསམ་བློ་ནན་པོ་བཏང་རྗེས། རྡོ་སོལ་མེ་ལ་སྲེག་
པ་དེས་རླུང་ལ་འགྱུར་བ་གཏོང་གི་ཡོད།དེས་ཚ་དྲོད་ཆེ་རུ་འགྲོ་གི་ཡོད་པས་ཨ་བྲ་རྣམས་མཐོ་སར་སྤོ་བ་དང་།ཁོ་
ཚོ་གང་དུ་འགྲོ་ས་དེར་ཁྱོད་དང་། ང་།དྲེད་མོང་དང་། སྤྱང་ཀི་སོགས་ཀྱང་འགྲོ་དགོས་ཞེས་བརྗོད།
རྫི་རྣོན་གྱིས་མགོ་བོ་གཡུག་གཡུག་བྱས་ནས་ཤུ་སྒྲ་གཅིག་བརྒྱབ་པ་དང་སྦྲགས། འོན་ཀྱང་ང་ཚོ་ཇི་ཙམ་མཐོ་སར་
སོང་བ་དེ་ཙམ་གྱིས་རྩྭ་དང་ཤིང་ལྡུམ་ཉུང་དུ་འགྲོ་གི་ཡོད། མ་ཟད་ཨ་བྲ་ལ་ཡང་ཟས་དགོས་ཀྱི་རེད། བྱེ་ཐང་ནི་
རྒྱ་ཆེ་རུ་ཆེ་རུ་འགྲོ་བཞིན་འདུག གལ་ཏེ་ཨ་བྲ་རྣམས་ད་དུང་མཐོ་སར་ཕྱིན་ན་ཁོ་ཚོར་བཟའ་རྒྱུ་གཅིག་ཀྱང་མེད་
པར་འགྱུར་གྱི་རེད་ཅེས་བཤད། ཡེ་ཤེས་ཀྱིས་ཁྱོད་ཀྱིས་བསམ་པ་དེ་རང་རེད་ཅེས་བརྗོད།
སྐབས་དེར་རྫི་རྣོན་ཧ་ལས་པར་གྱུར། གནས་ཚུལ་སྡུག་པོ་མང་པོ་དུས་གཅིག་ལ་ཡོང་བཞིན་འདུག ང་ཚོས་དེ་
དག་ཐམས་ཅད་ཀྱི་ཐད་ལ་ཅི་ཞིག་བྱེད་ཐུབ་བམ་ཞེས་བཤད་པར་།
ཡེ་ཤེས་ཀྱིས་ང་ཚོས་ཐབས་ལམ་གཞན་ཞིག་འཚོལ་དགོས། ང་ཚོས་མི་རྣམས་ལ་ང་ཚོ་ཚང་མ་མེད་པར་མ་འགྱུར་
གོང་བྱེད་ཚུལ་དེར་འགྱུར་བ་གཏོང་དགོས་པ་དེ་ར་སྤྲོད་བྱེད་དགོས་པས། གོམ་པ་དང་པོ་དེ་ངོ་རྒོལ་བྱེད་རྒྱུ་དེ་
རེད་ཅེས་བཤད།
རྫི་རྣོན་གྱིས་འོན་ཀྱང་ང་ཚོར་དབང་ཤུགས་མེད་ཟེར་བར། ཡེ་ཤེས་ཀྱིས་དེར་ཁྱོད་ནོར་བ་རེད། སུ་ཞིག་ཡིན་ཡང་
ཆུང་དྲགས་མེད། གལ་ཏེ་ང་ཚོས་མཉམ་རུབ་ཀྱིས་བྱ་བ་བསྒྲུབས་ན། ང་ཚོ་ལ་དཔག་ཚོད་ཀྱི་གནོད་པ་སྐྱེལ་བའི་
ནུས་པ་ཡོད།
ངས་ཁྱོད་ལ་གཅིག་སྟོན་རྒྱུ་ཡོད་ཅེས་བརྗོད་ནས་ཡེ་ཤེས་ཀྱིས་རྫི་རྣོན་མཐོངས་ཡངས་པའི་ལ་ཞིག་གི་ཐོག་ཏུ་ཁྲིད།
ཁོས་གཤོག་པ་བརྡབ་ཀྱིན་རྫི་རྣོན་ལ། ཁྱོད་ཀྱི་ཕ་གིའི་སར་མཐོང་གི་འདུག་གམ་ཞེས་དྲིས་པར། རྫི་རྣོན་གྱིས་མིག་
ཟིམ་ཟིམ་གྱིས་བལྟས་པས་ཐག་རིང་དུ་མིའི་འགྲུལ་འཁོར་དཀར་པོའམ་ཕལ་ཆེར་ཕྱེད་ཀ་དཀར་པོ་ཡིན་པ་ཞིག་
མཐོང་།
འུག་པས་མདང་ནུབ་ང་ཚོ་བྱ་གླག་དང་། འུག་པ་སོགས་བྱ་གཞན་རྣམས་ཁྱུ་བྱས་ནས་མཚན་ལ་དེར་འཕུར་ནས་
བྱ་སྐྱག་ཕོན་ཆེ་འགྲུལ་འཁོར་གྱི་ཐོག་ཏུ་འཕངས་པ་ཡིན་ཞེས་བཤད་པར།
རྫི་རྣོན་གྱིས་ཁྱོད་ཀྱིས་ཟེར་ན་ཁྱོད་ཚོས་་་།
ཡེ་ཤེས་ཀྱིས་ང་ཚོས་བྱ་སྐྱག་ཡོད་ཚད་བཏང་བ་ཡིན། དེ་ལ་དུག་གང་འཚམ་ཡོད། དེས་མིའི་འཕྲོད་བསྟེན་ཙམ་
མ་ཟད་འཕྲུལ་འཁོར་ལ་ཡང་གནོད་ཚབས་ཆེ། ཁོ་ཚོས་ང་ཚོ་ནག་པོ་བཟོ་གི་ཡོད་རེད་ང་ཚོས་ཁོ་ཚོ་དཀར་པོ་
བཟོས་ཆོག ད་དུང་ས་ཐོག་ནས་ཝ་མོ་རྣམས་ཀྱིས་མཚན་ལ་ཁོ་ཚོའི་འགྲུལ་འཁོར་གྱི་གློག་སྐུད་རྣམས་སོས་བཅད་
ན་རླངས་འཁོར་དེ་བདུན་ཕྲག་གཅིག་ཙམ་ལས་ཀ་བྱེད་ཀྱི་མ་རེད། ཁྱོད་ཀྱིས་ལྟོས་དང་། ཝ་ཕོ་དེ་ཚོ་རང་གི་སྤུ་
མདོག་ནག་པོར་གྱུར་པར་ཁོང་ཁྲོས་མྱོས་འདུག ཁོ་ཚོའི་སྤུ་མདོག་དམར་པོ་མདངས་དང་ལྡན་པ་དེས་ཝ་མོ་
རྣམས་ཀྱི་ཡིད་མགུ་ཐུབ་ཀྱི་ཡོད་པས་རང་ཉིད་ཀྱི་སྤུ་དེ་ལ་སྤོབས་པ་ཡོད། ཝ་མོ་ཚོ་སྤུ་མདོག་ནག་པོ་དེར་བློ་མོས་
བྱེད་ཀྱི་མེད་ཅེས་བརྗོད།
དེར་རྫི་རྣོན་གད་མོ་ཤོར། དེ་ནི་ཁོས་བདུན་ཕྲག་དུ་མའི་ནང་ཐེངས་དང་པོར་གད་མོ་ཤོར་བ་དེ་ཡིན། ཁོའི་སེམས་
ནང་གནས་སྟངས་ཐབས་སྡུག་དེ་འདྲ་ལ་གད་མོ་ཤོར་ཐུབ་ཀྱི་རེད་སྙམ་པ་བྱུང་མེད། འོན་ཀྱང་སྐབས་དེར་ཁོ་ནི་
གད་མོས་ཟུག་སྐད་ཤོར། ཡེ་ཤེས་ཀྱི་རྣམ་འགྱུར་ལས་ཁོ་ལ་གནས་ཚུལ་དེ་གད་མོ་ཤོར་དགོས་པ་ཞིག་མ་རེད་ཟེར་
བཞིན་ཡོད།།
བློ་སྐྱེད།
སའི་གོ་ལ་འདིས་མི་ཐམས་ཅད་ཀྱི་དགོས་མཁོ་བསྐྲུན་ནུས་ཀྱང་། མི་ཚང་མའི་རྔམས་སེམས་སྐོང་ཐབས་བྲལ།
བདག་ཉིད་ཆེན་པོ་གཾན་དྷཱིཿས་གསུངས།

བསམ་ཡུལ་ལས་འདས་པའི་ཆུ་སྲམ།
ཀླུ་མོ་ཟེར་བའི་པགས་པ་འཇམ་པའི་ཆུ་སྲམ་དེ་རྣམ་པ་སྣ་ཚོགས་ཀྱི་སྒོ་ནས་ཧང་སང་དགོས་པར་གྱུར།

བལ་ཡུལ་གྱི་ཀར་ན་ལི་རྒྱུག་ཆུ།
ཉིན་གཅིག་ཁྱེད་ལ་དཀའ་ངལ་ཞིག་འཕྲད་པ་དང་། དེས་དཀའ་ངལ་གཞན་ཚང་མ་གཏིང་བརྗེད་དུ་གཏོང་
གི་རེད། དཀའ་ངལ་ཆེ་དྲགས་ནས་དཀའ་ངལ་གཞན་ཚང་མ་ཆུང་ཆུང་དང་མི་སྣང་བ་ཆགས་ཀྱི་ཡོད། གལ་ཏེ་
དཀའ་ངལ་གཞན་ཚང་མ་ཆུ་ཐིགས་ལྟ་བུ་ཡིན་ཚེ་རྒྱུག་ཆུ་དྲག་པོ་ལྟ་བུའི་དཀའ་ངལ་ཞིག་སླེབས་ཡོང་། མཐར་
དེ་དག་ཐམས་ཅད་དཀའ་ངལ་ཆེན་པོ་གཅིག་སྟེ། འཚོ་གནས་ཐུབ་མིན་ཐོག་བབས་ཀྱི་ཡོད། ཀླུ་མོ་ཞེས་པའི་ཆུ་
སྲམ་ལ་དེ་འདྲའི་ཉིན་མོ་དེ་མི་ཚོས་མོའི་རྒྱུག་ཆུའི་ཁ་ཕྱོགས་བསྒྱུར་བ་ནས་བཟུང་འགོ་ཚུགས། རྒྱུག་ཆུ་ནི་མོས་
ནམ་རྒྱུན་ཁྱིམ་དུ་འབོད་ཀྱི་ཡོད་པ་དེ་རང་ཡིན།ཆུ་སྲམ་ཚོའི་ཁྱིམ་ནི་རྒྱུག་ཆུའི་ཉེ་འགྲམ་གྱི་ཤིང་སྡོང་ཆེན་པོ་ཞིག་
གི་རྩ་བའི་ནང་དུ་ཆགས་ཡོད། དེ་ནས་ཉ་འཛིན་པར་འགྲོ་རྒྱུ་སྟབས་བདེ་པོ་ཡོད། མོའི་ཁྱིམ་ལ་ནང་མི་བཞི་ཡོད་
པ་ནི་མོ་རང་དང་། གཅེན་པོ་ནན་དྷ། ཨ་མ་དང་པཱ་ལགས་བཅས་ཡིན།
དཀའ་ངལ་ནི་གྱང་ཞིག་ཡོད་པ་དེ་ཡིན།མི་ཚོས་རྒྱུག་ཆུའི་འཕྲེད་ལ་གྱང་ཆེན་པོ་ཞིག་རྩིག་བཞིན་ཡོད། ས་གཤོང་
རླངས་འཁོར། ལྗིད་འདེགས་འཕྲུལ་འཁོར། ས་སྙོམས་འཕྲུལ་འཁོར། རྡོ་གཅོག་འཕྲུལ་འཁོར། རྒྱུག་ཆུ་ནས་ས་
འབྲུ་བྱེད་ཀྱི་འཕྲུལ་འཁོར་སོགས་ཆུ་སྲམ་གྱི་ཚང་ཡོད་སར་ཐག་ཇེ་ཉེར་འགྲོ་བཞིན།འུར་སྒྲ་དང་ཐལ་རྡུལ་སོགས་
ཟིང་ཆ་ཧ་ཅང་ཆེན་པོར་གྱུར་ཡོད་པ་མ་ཟད། དགོང་ཟས་སུ་ཉ་ཡང་མེད་པ་ཆགས་ཡོད།
དེ་ནས་ཉིན་རྒྱབ་གཅིག་ལ་པཱ་ལགས་དང་གཅེན་པོ་ནན་དྷ་གཉིས་ཉ་འཛིན་དུ་སྐྱོད་སྐབས་གྱང་དེ་ནས་གློ་བུར་
ཆུ་ལོག་བྱུང་སྟེ་རྒྱུག་ཆུའི་གཞུང་ལ་ཤོར་ཡོང་བས། ཀླུ་མོ་དང་མོའི་ཨ་མ་གཉིས་ཆུ་རྒྱུན་དྲག་པོས་ཤུགས་ཀྱིས་ཁྱེར་
ནས་སྲོག་ཐར་ཐབས་བྱེད་དགོས་པར་གྱུར།
ཨ་་་་། ཁོ་གཉིས་སྐད་ངན་ཤོར་བ་དང་སྦྲགས་ཆུའི་ནང་མགོ་རྟིང་ལོག་པ་དང་། གང་སར་ཆུས་ཁེངས་པས་
དབུགས་གཏོང་མ་ཐུབ་པའི་ཁར། རྡིག་སྒྲ་དང་ཆག་སྒྲ་ལྷན་དུ་རྡོ་ལ་བརྡུངས་ཀྱང་། ལག་པ་འཇུ་ས་མེད་ཁར་ཆུ་
ནི་ཤུགས་ཆེ་བ་མ་ཟད། རྡོ་འཇམ་པོ་མང་། མཐར་ཁོ་གཉིས་ཆུ་ཁར་དེད་ཅིང་། ཐང་ཡོངས་སུ་ཆད་ཐོག་གྲོད་པ་
ཡང་ལྟོགས། ངལ་དུབ་ཆེ་བས་ཉ་འཛིན་ཐབས་བྲལ། མུན་ཡང་རུབ་བཞིན་ཡོད། ཁོ་གཉིས་དེ་ལྟར་ཆུ་འགྲམ་དུ་
གྲོད་པ་སྟོང་པ་དང་ཞེད་སྣང་གཉིས་སྦྲགས་ནས་གཉིད་དུ་ཡུར། པཱ་ལགས་དང་ནན་དྷ་གཉིས་ལ་ཅི་ཞིག་བྱུང་
ཡོད་དམ། ཁོ་གཉིས་ད་དུང་གསོན་པོ་ཡིན་ནམ།
སང་ཞོགས་དེར་ཀླུ་མོའི་ཨ་མས་མོ་རང་གི་མདུན་ལག་ཆུ་ཤུགས་ཀྱི་ཁྲོད་བྲག་རྡོར་བརྡབས་པས་བསམས་པ་ལས་
ཚབས་ཆེ་བའི་རྨས་སྐྱོན་ཕོག་ཡོད་པ་ཤེས། གཟུགས་པོར་རྨ་དང་རྨུག་ཐིག་ན་ཟུག་སོགས་ཀྱིས་ཁེངས་ནས་
ཡོད། དེ་མུར་མོས་ཉ་འཛིན་པའི་ནུས་པ་མེད་པ་རྟོགས། ད་ཆ་ཁོ་གཉིས་ཀྱི་ལས་ཀ་བརྗེ་བོ་རྒྱག་དགོས། ཀླུ་མོས་ཨ་
མ་སྐྱོབ་ཐབས་བྱེད་དགོས། འོན་ཀྱང་མོས་ཉ་འཇུ་ཤེས་ཀྱི་མེད་པས་ཇི་ལྟར་བྱེད་དགོས་སམ།
ཀླུ་མོའི་ཨ་མས་མོ་ལ་ངའི་ཀླུ་མོ་ཆུང་ཆུང་། ཁྱོད་རང་གང་མགྱོགས་འཚར་ལོངས་བྱས་ནས་ང་གཉིས་ལ་ཉ་འགའ་
འཚོལ་དགོས། ང་གཉིས་འཚོ་ཐུབ་པར་ཐབས་ཤེས་དེ་ལས་མེད་ཅེས་བརྗོད།
ཀླུ་མོས་སུས་ང་ལ་ཉ་འཛིན་སྟངས་སློབ་བམ་ཞེས་པར། ངས་སློབ་ཐབས་བྱེད་ཆོག ང་ལ་ཉ་འཛིན་སྟངས་སུས་
བསླབས་པ་ཁྱོད་ཀྱིས་ཤེས་སམ་ཞེས་དྲིས། ཀླུ་མོས་ཁྱེད་རང་གི་ཨ་མ་རེད་པས།
མ་རེད། ང་ལ་ཉ་འཛིན་སྟངས་སློབ་མཁན་དེ་མི་རེད།འོན་ཀྱང་ཁོ་ཚོས་ང་ཉ་ཟ་བཅུག་གི་མེད། ང་ཚོ་སྦང་ལ་དྷེཤ་
ལ་འཇུས་པ་རེད། ཁོ་ཚོས་ང་ཚོ་བེད་སྤྱོད་བཏང་ནས་ཉ་བཟུང་རྗེས་དེ་དག་ཁོ་རང་ཚོའི་ཆེད་དུ་ང་ཚོའི་ས་ནས་
འཕྲོག་འགྲོ་གི་རེད། ཉིན་ཞིག་ངས་རང་ཉིད་གང་འདོད་ལྟར་ཉ་བཟས་ནས་ཁུ་སིམ་པོར་བྲོས་ཕྱིན་པ་ཡིན། རྒྱུག་
ཆུའི་གྱེན་ལ་ཐག་ཇེ་རིང་ཕྱིན་ནས་འདིར་ཁྱིམ་ཚང་གསར་པ་འགོ་བཙུགས་པ་ཡིན། འོན་ཀྱང་ད་ཆ་ང་ཚོའི་ནང་
དེ་བརླག་ཟིན་པས་སླར་ཡང་གཞི་ནས་འགོ་འཛུགས་དགོས་ཞེས་བཤད།
གློ་བུར་དུ་བྱ་གླག་ཆེན་པོ་ཞིག་འཕུར་ཡོང་སྟེ་སྡེར་མོ་གཉིས་ཀྱི་བར་དུ་ཀླུ་མོ་འཇུས་ནས་ཕྱིན་པས་མོའི་ཨ་མ་
འཇིགས་སྣང་གིས་མིག་ཆེན་པོར་བགྲད། བྱ་གླག་དེས་ཀླུ་མོ་ནམ་མཁའི་ངོས་སུ་ཁྱེར་ནས་རྒྱུག་ཆུའི་སྟོད་ཕྱོགས་
སུ་འཕུར། དེ་ནས་ཡུལ་ལྗོངས་མཛེས་པོ་མཐོང་རྒྱུ་ཡོད་ཀྱང་ཀླུ་མོ་ནི་བྱ་གླག་གི་ཟས་སུ་འགྱུར་གྲབས་ཡོད་སྟབས་
ཡུལ་ལྗོངས་ཀྱི་མཛེས་སྡུག་ལོངས་སུ་སྤྱོད་རྒྱུའི་བསམ་བློ་འཁོར་ཐབས་བྲལ། དེ་ནས་བྱ་དེས་སླར་ཡང་ཀླུ་མོའི་
ཚང་ཡོད་སར་འཕུར་བ་ལྟར་སྣང་། མོས་འོག་ལ་མར་ཐག་རིང་སར་མིས་བརྩིགས་པའི་གྱང་དེ་དང་དེའི་རྒྱབ་
ཕྱོགས་སུ་མཚོ་བཞིན་འཁྱིལ་བའི་ཆུ་མཐོང་། གྱང་གིས་རྒྱུག་ཆུ་དེ་དུམ་བུ་གཉིས་སུ་བཏང་འདུག
གང་ནས་ཡོང་མིན་མ་ཤེས་པར་བྱ་གླག་ཆེན་པོ་གཞན་ཞིག་སྡེར་མོ་བརྐྱངས་ནས་སླེབས། དེ་ལ་ཕལ་ཆེར་ཆུ་སྲམ་
དགོས་ཀྱི་ཡོད་པ་རེད། དེ་དུས་ཀླུ་མོ་འཛིན་མཁན་གྱི་བྱ་གླག་དེས་རང་ཉིད་སྡེར་མོས་སྲུང་དགོས་ཀྱི་ཡོད་སྟབས་
ཀླུ་མོ་མ་གློད་ཐབས་མེད་བྱུང་། ཀླུ་མོ་ནམ་མཁའ་ནས་གང་འཚམ་ཐག་རིང་པོར་མར་ལྷུང་སྟེ། མཐར་ཆག་སྒྲ་དང་
བཅས་གྱང་གི་ཕར་ངོས་ཀྱི་མཚོ་ཆེན་པོ་དེའི་ནང་ཟགས།
མོ་ཐད་ཀར་གསེར་ཉ་ཆེན་པོ་ཞིག་གི་འགྲམ་དུ་ལྷུང་། དེ་ནི་མོས་ད་བར་མཐོང་བའི་ཉ་ཆེ་ཤོས་དེ་ཡིན། དེའི་སོ་ཆེ་
ལ་ཁ་ཆེན་པོར་གདངས་ནས་ཡོད། ཁོ་གཉིས་གཅིག་གིས་གཅིག་མཐོང་ཡོང་བསམ་པ་མེད་སྟབས་གཉིས་ཀ་
འདྲོགས། ཀླུ་མོས་དེ་ལྟ་བུའི་ཉ་ཞིག་མཐོང་བ་དང་པོ་ཡིན་པས་བསམ་ཡུལ་ལས་འདས།
ཉ་དེས་སྐད་གདངས་སྦོམ་པོ་ཞིག་དང་བཅས་མོ་ལ་ཞོགས་པ་བདེ་ལེགས། ང་ནི་སྨ་ར་ཅན་གྱི་གསེར་ཉ་ཡིན།ཁྱོད་
ཀྱིས་ངའི་སྒལ་པའི་སྒང་གི་ཉ་སག་སེར་སྐྱ་དེ་ཚོ་མཐོང་གི་འདུག་གམ། དེའི་རྐྱེན་གྱིས་ང་ལ་འདི་ལྟར་འབོད་ཀྱི་
ཡོད། ཁྱོད་རང་སུ་ཡིན་ནམ་ཞེས་དྲིས། ཀླུ་མོས་ང་ནི་པགས་པ་འཇམ་པའི་ཆུ་སྲམ་ཞིག་ཡིན། ངའི་ལུས་ཀྱི་སྤུ་ཐུང་
ཐུང་ཡིན་པས་དེ་ལྟར་འབོད་ཅེས་ལན་བརྒྱབ།གསེར་ཉས་མོའི་མིག་ནང་འཇིགས་སྣང་མཐོང་བས་སེམས་ཁྲལ་མ་
བྱེད་ངས་ཉ་ཟ་བ་ལས་ཆུ་སྲམ་ཟ་གི་མེད། ཁྱོད་ངའི་ཟས་ཐོའི་ནང་མེད། ལྷོད་ལྷོད་བྱོས་ཞེས་བཤད།
དེ་དུས་གཙང་ཉ་ཞིག་ཁོ་གཉིས་ཀྱི་འགྲམ་དུ་ཡོང་ནས་མོ་ལ་ཁྱོད་རང་འདིར་སླེབས་པ་དེ་བསམ་ཡུལ་འདས་པ་
ཞིག་རེད། དེ་འདྲ་མ་རེད་དམ། རྒྱུན་དུ་ཁྱོད་ཚོའི་རིགས་རྣམས་རྒྱུག་ཆུའི་འགྲམ་དུ་སྡོད་ཀྱི་ཡོད་པས། ད་ཐེངས་
ཁྱོད་རང་སྡོད་སའི་ཆུའི་གཏིང་རིང་ཚད་མི་འདྲ་བ་འདིར་ཇི་ལྟར་སླེབས་སམ་ཞེས་དྲིས།
ཀླུ་མོས་དེའི་སྐོར་གང་ནས་འགོ་འཛུགས་དགོས་སྙམ་བཞིན་མོས་ཇི་ལྟར་གྱང་གི་ཐོག་ལ་འཕུར་བ་དང་། གཙང་
ཆུའི་ནང་ཇི་ལྟར་ལྷུང་བ་སོགས་ཀྱི་སྐོར་རྣམས་གང་ཐུབ་བཤད། གསེར་ཉས་མོ་ལ་ད་ལྟ་ཁྱོད་རང་འདིར་སླེབས་
ཟིན་པས། ང་ཚོར་གྱང་འདིའི་སྐོར་བརྗོད་ན་འགྲིག་གམ། བསུན་གཙེར་ཆེ་བའི་གྱང་འདི་ཇི་ལྟར་བྱུང་ངམ་ཞེས་
དྲིས།
རིམ་བཞིན་ཉ་མང་དུ་ཕྱིན་པའི་ཁྲོད་དུ་སྨ་ར་ཅན་གྱི་ཉ་སྨུག་པོ་ཞིག་དང་། སྨ་ར་རིང་བའི་ཞུམ་ཉ་གཅིག་ཀྱང་
ཡོད། ཀླུ་མོས་ཁོ་ཚོ་ལ་གྱང་དེ་གནམ་ནས་ཇི་ལྟར་མཐོང་བའི་རྣམ་པ་དེ་སྤྱི་བཤད་ཅིག་རྒྱག་ཐབས་བྱས། ཉ་ཚང་
མའི་གདོང་ལ་སྐྱོ་ཉམས་ཤར། ཡིད་ཆེས་དཀའ་བའི་གནས་ཚུལ་སྡུག་པོ་རེད། གྱང་དེས་རྒྱུག་ཆུ་ཆ་ཚང་བཀག་སྟེ་
སྐོར་ནས་འགྲོ་ས་གཅིག་ཀྱང་མེད་པར་གྱུར་ཡོད།
སྨ་ར་ཅན་གྱི་གསེར་ཉས་ང་ཚོ་ལ་གཤོག་པ་མེད་ལ། བྱ་གླག་ལ་ཡིད་ཆེས་བྱེད་ཀྱི་མེད། ཁྱོད་ཀྱིས་སྐམ་སར་རླུང་
རྔུབ་ཐུབ་པ་མ་ཟད་གོམ་པ་ཡང་སྤོ་ཐུབ། ཆུ་སྲམ་ཡིན་པའི་ཆ་ནས་སྡེར་མོ་ཡོད་པས་ས་སྟེང་ཕྱིན་ཏེ་གྱང་དེའི་
མཐའ་ནས་འགྲོ་རྒྱུར་གོམ་པ་རྒྱག་ཐུབ། འོན་ཀྱང་ང་ཚོ་ཉ་རྣམས་ཆུ་རྐྱལ་རྒྱག་རྒྱུ་ཙམ་ལས་མི་ཤེས་པས་གྱང་
འདིའི་རྒྱབ་ཏུ་ལྷག་རྒྱུ་རེད། གང་ལྟར་ཡང་ང་ཚོ་རྩོད་ལེན་བྱེད་མཁན་གྱི་ཉ་ཡིན་པས། ཁྱོད་ཚོས་འགྲོ་མི་ཐུབ་ས།
ཆུ་ཤུགས་ཆེན་པོ་དེ་བརྒལ་ཏེ་རྒྱུག་ཆུའི་སྟོད་ཕྱོགས་ལ་འགྲོ་ཐུབ་ཅེས་བརྗོད། ཉ་དེ་དག་གི་ཚོགས་འདུ་རིང་པོ་
ཞིག་ཚུགས་རྗེས་རྒྱུག་ཆུའི་སྟོད་ཕྱོགས་ལ་འགྲོ་རྒྱུ་ཐག་བཅད། རྒྱུག་ཆུ་དེའི་མཚམས་བརྒལ་ཏེ་ཡན་ལག་གཞན་
ཞིག་བརྒྱུད་ནས། སླར་ཡར་ཆུ་མོའི་གཞུང་ལ་བབས་ཏེ་མིས་བརྩིགས་པའི་གྱང་དེ་གྲོལ་རྒྱུ་བྱས་རྗེས་ཀླུ་མོ་ལ་སྡོད་
ཨང་ཞེས་བཤད།
ཀླུ་མོས་རྐྱལ་བརྒྱབ་ནས་ཆུ་འགྲམ་དུ་ཐོན་ཏེ་ས་ཐོག་ནས་ནགས་ཚལ་བརྒྱུད་གྱང་དེ་བརྒལ་ནས་འགྲོ་འགོ་ཚུགས།
མོས་མིག་གཅིག་ནམ་མཁའི་ངོས་སུ་བལྟས་ཏེ་སླར་ཡང་བྱ་གླག་གིས་མ་འཁྱེར་བའི་འབད་བརྩོན་བྱས། ཉིན་
གཅིག་ཙམ་ཟས་མེད་པ་མ་ཟད་ད་དུང་ཡང་ཁ་ཟས་ཇི་ལྟར་འཚོལ་དགོས་པ་ཤེས་ཀྱི་མེད། སྟབས་ལེགས་པ་དང་
ཡ་མཚན་པ་ཞིག་ལ་ཆུ་སྲམ་མིན་ཡང་ཆུ་སྲམ་དང་འདྲ་བའི་སེམས་ཅན་ཞིག་དང་འཕྲད། སྲོག་ཆགས་འདིར་
མདུན་སོ་ཆེན་པོ་ཡོད།
མོས་དེ་ལ་ཁྱོད་ཆུ་སྲམ་འདྲ་ཡང་ཆུ་སྲམ་རེད་མི་འདུག་ཅེས་ཧང་སངས་ནས་བརྗོད།
བདེན་པ་རེད། ང་ནི་ཆུ་བྱི་ཞིག་ཡིན། ཁྱོད་ལ་ཅི་ཞིག་བྱུང་སོང་། ལུས་ཀྱི་སྤུ་ལ་ག་རེ་བྱས་པ་རེད། ཟང་ངི་ཟིང་ངེ་
རེད་འདུག་ཅེས་བཤད་ནས་མོས་ཅི་ཞིག་ལབ་པར་ནན་གྱིས་ཉན།
དེ་ནས་ཁོས་དེ་འདྲ་བྱུང་བའི་རྗེས་ད་དུང་ཁྱོད་རང་གསོན་པོར་གནས་པ་དེ་ཧ་ཅང་ཡག་པོ་རེད། གྱང་ཆེན་པོ་དེ་
ནི་ཆུ་རགས་ཟེར་བ་དེ་རེད། ཁྱོད་ཆུ་སྲམ་རེད། ང་ཚོ་ཆུ་བྱི་རེད། ཁྱད་པར་ནི་ང་ཚོས་ཀྱང་ཆུ་རགས་རྩིག་གི་ཡོད།
འོན་ཀྱང་དེ་ལྟ་བུའི་ཆུ་རགས་མ་རེད། ཆུ་རགས་ཆེན་པོ་དེས་རྒྱུག་ཆུ་གཏོར་བཤིག་གཏོང་གི་རེད། ཉ་རྣམས་ཡར་
འགྲོ་མར་འགྲོ་བྱེད་མི་ཐུབ་པ་དང་། དེས་ཁྱོད་ཚོར་ཉ་འཛིན་རྒྱུའི་དཀའ་ངལ་ཆེན་པོ་འཕྲད་ཀྱི་རེད་ཅེས་བཤད།
ཀླུ་མོས་ཁོ་ལ་མི་ཚོས་རྒྱུག་ཆུའི་འཕྲེད་ལ་གྱང་ཆེན་པོ་དེ་བརྩིགས་དགོས་དོན་ཅི་ཡིན་ནམ་ཞེས་དྲིས་པར།
ཆུ་བྱིས་མི་དེ་ཚོར་ཆུ་ནུས་དགོས་ཀྱི་ཡོད། ཆུ་རགས་བརྩིགས་ནས་ཁོ་ཚོས་ཆུ་ནུས་བསྡུ་ཐུབ་ཀྱི་ཡོད་ཅེས་བརྗོད།
ཆུ་བྱི་དེ་ཤིང་ནགས་ནང་ཤིང་ཕྲན་བསྡུ་བཞིན་ཡོད་པ་རེད། ཁོས་ཤིང་དེ་ཚོ་མདུན་སོ་ཆེན་པོ་དེས་སོ་བརྒྱབ་སྟེ་ཁོ་
རང་གི་ཆུ་རགས་སམ་ཚང་བཟོ་གི་ཡོད། ཁོས་ཀླུ་མོར་ཚང་ལྟ་བར་མགྲོན་འབོད་བྱས། ཁོའི་ཚང་དེ་ཆུའི་གཏིང་དུ་
ཡོད་པ་དང་ཧ་ཅང་ཆེན་པོ་ཡོད། དེས་སྤྱང་ཀི་སོགས་གཅན་གཟན་རྣམས་ལས་སྐྱོབ་པར་བྱེད། ད་ཆ་ཉིན་གཅིག་
ཙམ་ཟས་མེད་པར་ལྷག་པས་ཀླུ་མོ་ནི་གྲོད་པ་ཧ་ཅང་ལྟོགས་ཀྱི་ཡོད། མོས་ཆུ་བྱི་ལ་ཉ་སྤྲོད་རོགས་བརྗོད་པར་
ཁོ་མགོ་འཐོམ་ནས་ངས་ཉ་ཟ་གི་མེད། ང་རྩྭ་གཟན་ཡིན་པས་ཤིང་སྡོང་གི་ཡན་ལག་དང་རྩི་ཤིང་ཟ་གི་ཡོད་ཅེས་
བརྗོད།
་མོས་སྐད་ཆ་དེ་འདྲ་ཞིག་ཐོས་རྒྱུའི་རེ་བ་བྱས་མེད་པས་མོའི་གདོང་མདོག་སྐྱོ་བོར་གྱུར། དེ་ནས་མོས་རང་ཉིད་
ཀྱི་ནང་མི་རྣམས་གསོན་པོར་གནས་ཡོད་པའི་རེ་བ་དང་བཅས་ཁོ་ཚོ་འཚོལ་རྒྱུའི་ཕྱིར་སླར་ཡང་ཤིང་ནགས་སུ་
བསྐྱོད།
ཀླུ་མོས་རྒྱུན་མཐུད་དེ་ཆུ་སྲམ་གྱི་འབོད་སྐད་ཆེན་པོ་རེ་ཡུག་ཙམ་ཡུག་ཙམ་སྒྲོག་གིན་ཕྱིན། ཆུ་ཚོད་གང་འཚམ་
རྗེས་ཕ་རོལ་ནས་ཆུ་སྲམ་གྱི་སྐད་སྒྲ་འགའ་བརྒྱབ་འོང་། རྒྱུག་ཆུའི་ཁར་ཐག་ཇེ་རིང་སོང་མཐར་གཅེན་པོ་ནན་དྷ་
དང་། པཱ་ལགས་གཉིས་དང་འཕྲད། ཁོ་ཚོས་གཅིག་གིས་གཅིག་ལ་ལྟ་བཞིན་དགའ་བའི་འཛུམ་དང་སྐྱོ་བའི་ངུ་
འབོད་ཅིག་ཅར་དུ་བསྒྲགས། དེ་ནི་བསམ་ཡུལ་ལས་འདས་པ་རང་རེད། ཁོ་ཚོ་ཚང་མས་རྒྱུག་ཆུ་ལྟ་བུའི་མིག་
ཆུ་དང་ལྷན་དྲྭ་བ་ཅན་གྱི་ལག་པས་ཕན་ཚུན་འཐམས། ཁོ་གཉིས་ཀྱིས་མོ་ལ་ཉ་ཁ་ཤས་སྤྲད་པ་དེ་མགྱོགས་པོར་
བཟས། མོ་ནི་ཤིན་ཏུ་ལྟོགས་བསྡད་ཡོད་པས། ཁོ་གཉིས་ཀྱིས་ད་དུང་ཉ་ཁ་ཤས་སྤྲད།
གཅེན་པོ་ནན་དྷ་ཡིས་ཀླུ་མོ་ལ་ང་ཚོས་ཁྱོད་རང་ནམ་ཡང་ཐུག་གི་མ་རེད་དྲན་བྱུང་། འོན་ཀྱང་ཨ་མ་གང་དུ་ཡོད་
ཅེས་དྲིས་པར། མོས་ཆུ་འགྲམ་དུ་ཡོད། ངས་ཤེས་ཀྱི་ཡོད། ངའི་སེམས་ནང་ས་ཁྲ་ལྟ་བུ་ཞིག་ཉར་ཡོད་ཅེས་བཤད།
གཅེན་པོས་དེ་འདྲ་གང་འདྲ་བྱས་པ་རེད། ཁྱོད་གཉིས་གང་འདྲ་བྱས་ནས་ཁ་བྲལ་བ་རེད་དམ་ཞེས་དྲིས་པར། ཀླུ་
མོས་གནས་ཚུལ་དེ་བརྗོད་ན། བསམ་ཡུལ་ལས་འདས་པ་ཞིག་ལ་ང་རྒྱུག་ཆུའི་ཐོག་ལ་འཕུར་བ་ཡིན། ཞེས་མོས་
མོས་བྱ་གླག་གི་སྒྲུང་དེ་གཅེན་པོ་དང་པཱ་ལགས་སུ་བཤད་ནས་ཁོ་གཉིས་ལ་མོའི་རྗེས་སུ་ཡོང་རྒྱུའི་སྐུལ་མ་བྱས།
ཁོ་གཉིས་ཆུ་འགྲམ་དུ་ཁྲིད། ཐག་རིང་ནས་ཨ་མ་མཐོང་བ། ཀླུ་མོས་ཁོ་གཉིས་ལ་དང་པོ་ང་གཅིག་པུ་འགྲོ་གི་
ཡིན། ཨ་མས་ང་ཡོང་རྒྱུའི་རེ་བ་བྱེད་ཀྱི་ཡོད་ཀྱི་མ་རེད་ཅེས་བརྗོད།
ཀླུ་མོའི་ཨ་མས་ཚང་གསར་པ་བཟོ་ཕྱིར་ཤིང་གི་ལྕུག་ཕྲན་འགའ་སྒྲུག་བཞིན་ཡོད། ཀླུ་མོས་རྒྱབ་ནས་ཁུ་སིམ་པོར་
འཇབ་ནས་ཨ་མ་ངས་རོགས་པ་བྱེད་དགོས་སམ་ཞེས་བཤད་པས།
ཨ་མའི་སྙིང་ཐེངས་གཅིག་ཙམ་མིན་པར་ལན་མང་འཕག་མཚམས་ཆད།
མོས་སྐོར་ར་བརྒྱབ་ནས་བལྟས་པས་ཧང་སང་སྟེ། ཁ་ནས་ཀླུ་མོ།ངའི་ཀླུ་མོ་ཆུང་ཆུང་།ངས་ཁྱོད་རང་ང་་་་ཟེར་བཞིན་
ལྷགས། ཀླུ་མོས་ང་ཤི་བ་རེད་སྙམ་པ་ཨེ་ཡིན་ཅེས་བརྗོད། ཨ་མས་མོ་ལ་ཁྱོད་རང་ཤི་འདྲེ་རེད་ཅེས་ལབ་པར། ཀླུ་
མོས། མ་རེད། ང་ཁྱོད་ཀྱི་ཀླུ་མོ་ཆུང་ཆུང་རང་ཡིན་ཞེས་བཤད།
ཨ་མས་མོ་ལ་ཡང་བསྐྱར་དེ་འདྲ་མ་བྱེད་ཨང་། ཅུང་མ་གཏོགས་ངའི་སྙིང་རྩ་འགག་གྲབས་བྱས་སོང་ཞེས་ལབ་
པར།
ཀླུ་མོས་ཅི་ཞིག་མ་བྱེད་ཟེར་རམ་ཞེས་དྲིས།
མོའི་ཨ་མས་འདི་ལྟར་ངའི་རྒྱབ་ནས་ཁུ་སིམ་པོར་འཇབ་མ་ཡོང་ཨང་། བསམ་ཡུལ་ལས་འདས་པ་རང་རེད་ཅེས་
བརྗོད་བཞིན་པའི་སྐབས་སླར་ཡང་ནན་དྷ་དང་པཱ་ལགས་གཉིས་ཀྱིས་ངོ་བསྟན་ནས་སྙིང་རྩ་འགག་གྲབས་བྱེད་
དུ་བཅུག མིག་ནང་དགའ་སྣང་གི་མིག་ཆུ་འཁོར་ཡང་ཨ་མའི་སྡེར་མོ་ད་དུང་རྨས་ཡོད་པས་འཐམ་མ་ཐུབ། ཨ་
མས་ངའི་ལག་པ་ཅུང་གསོས་ཡོད་ནའང་ད་དུང་ཉ་འཛིན་རྒྱུའི་ནུས་པ་མེད། ཁོ་ཚོ་ངའི་འཚོ་རྟེན་གཅིག་པོ་དེ་
ཡིན་ཞེས་ཆུ་སྲམ་གྱི་ནང་མི་གཞན་ཞིག་ལ་མགོ་བོ་འཇོག་ཙམ་བྱས།ཁོ་ཚོས་ད་ལྟ་བར་ང་ལ་ཟས་སྤྲད་བྱུང་། ངའི་
ཀླུ་མོ་ཆུང་ཆུང་ཁྱོད་ལ་ག་རེ་བྱུང་བ་ཚང་མ་ང་ལ་ཤོད་དང་ཞེས་བཤད།
ཀླུ་མོ་ནི་སྒྲུང་དེ་ཐེངས་མང་པོར་བཤད་ཟིན་པས་ཐང་ཆད་ཡོད། མོས་དབུགས་རིང་ཞིག་བཏང་ནས་ཨ་མ་དེའི་
སྐོར་བཤད་ན་རིང་པོ་ཡོད་ཅེས་པར། ཨ་མས་བྱས་ན་བྱ་གླག་གདུག་པ་ཅན་དེའི་མཚམས་ནས་ཤོད་དང་ཞེས་
བཤད།།
བློ་སྐྱེད།
སྔ་མོའི་བོད་མི་ཚོས་རི་བོ་དང་ཆུ་མོ་རྣམས་སུ་ཡུལ་ལྷ་གཞི་བདག་གནས་ཀྱི་ཡོད་པར་འདོད། ཁོ་ཚོས་
ཤིང་སྡོང་དང་བྲག་རི་ལྷུན་ཆགས་པོ་འདྲ་མཐོང་དུས་དེ་དག་ནི་རྩ་ཆེའི་བཙན་ལྷ་བཞུགས་ས་ཡིན་
པའི་ཡིད་ཆེས་བྱེད་ཀྱི་ཡོད། སྔ་མོ་བོད་དུ་ང་ཚོས་མི་དང་སྲོག་ཆགས་གཞན་གྱིས་སྤྱོད་པའི་ཆུའི་འབྱུང་
ཁུངས་རྣམས་བཙོག་པ་བཟོ་རྒྱུ་རྨི་ལམ་དུའང་འཁོར་གྱི་མེད། དེ་འདྲ་བྱས་ཚེ་རི་ཆུའི་ནང་གནས་པའི་
རྩ་ཆེའི་བཙན་ལྷ་རྣམས་ཁྲོས་ནས་བགེགས་དང་བར་ཆད་ཡོང་གི་ཡོད་པའི་ཡིད་ཆེས་བྱེད་ཀྱི་ཡོད།
༧དཔལ་རྒྱལ་དབང་ཀརྨ་པས།
གལ་ཏེ་ཁྱོད་ཀྱིས་སེམས་ཅན་ལ།།
སྐད་ཆ་བཤད་པ་དེ་ཙ་ན།།
ཁོ་ཚོས་ཁྱོད་ལ་གླེང་མོལ་བྱེད།།
དེ་ལྟར་གཅིག་ངོ་གཅིག་གིས་ཤེས།།
གལ་ཏེ་སྐད་ཆ་མ་བཤད་ན།།
ཁྱོད་ཀྱིས་ཁོ་ཚོ་ངོ་མི་ཤེས།།
གང་ངོ་མི་ཤེས་དེ་ཉིད་ལ།།
འཇིགས་སྐྲག་སྐྱེས་ནས་གཏོར་བཅོམ་བྱེད༎
འགོ་དཔོན་ཌེན་ཇོར་ཇི་ཡིས་གསུངས།

ཚན་པ་གཉིས་པ།
འབྲུག་གི་དངོས་བྱུང་གཏམ་རྒྱུད།

ཁྲུང་ཁྲུང་བཞིན་དུ་གར་འཁྲབ་པ །
འདི་ནི་སློབ་ཕྲུག་ཚོར་དངོས་མྱོང་ཁོར་ཡུག་གི་ཤེས་བྱ་ཞིག་ཡིན། འབྲུག་ཏུ་དངོས་སུ་བྱུང་བའི་སྒྲུང་གཏམ་ཞིག་
སྟེ། རྗེས་སུ་ལྷག་པའི་ཁྲུང་ཁྲུང་ཀརྨ་ཟེར་བ་ཞིག་ངོ་སྤྲོད་བྱེད་ཀྱི་ཡོད།
འབྲུག་རྒྱལ་ཁབ་ཀྱི་དབུས་སུ་ཡོད་པའི་གང་སྟེང་དགོན་པ།
འབྲུག་ནི་མི་ལོ་བརྒྱ་ཕྲག་དུ་མའི་སྔོན་ནས་དར་བའི་ཆོས་དང་འབྲེལ་བའི་དུས་ཆེན་ཁག་ལ་སྐད་གྲགས་ཡོད།
འོན་ཀྱང་དུས་ཆེན་གཅིག་ཡོད་པ་དེ་ནི་མི་ལོ་ཉི་ཤུ་ཙམ་གྱི་གོང་ནས་བྱུང་ཡོད། འདི་ནི་འབྲུག་གི་དབུས་སུ་
ཡོད་པའི་སྒང་སྟེང་དགོན་པའི་སྒང་སྟེང་ཚེས་བཅུ་འམ་ཁྲུང་ཁྲུང་གི་དུས་ཆེན་ཟེར་བའི་དུས་ཆེན་དེ་ཡིན། དུས་
ཆེན་དེ་ལོ་ལྟར་ཕྱི་ཟླ་༡༡ ཚེས་༡༡ ཉིན་ཐིམ་བུ་ནས་ཆུ་ཚོད་བདུན་གྱི་རྒྱང་ཐག་ཏུ་ཡོད་པའི་སྒང་སྟེང་དགོན་
པའི་ཁྱམས་རར་སྲུང་བརྩི་ཞུ་གི་ཡོད།ཁྲུང་ཁྲུང་གི་དུས་ཆེན་དེ་དེང་རབས་དང་སྲོལ་རྒྱུན་གཉིས་ཀ་ལྷན་འཛོམས་
བྱེད་པའི་གར་སྟོན་ཞིག་ཡིན་པས། གྲྭ་པ་ཚོས་འཁྲབ་སྟོན་བྱེད་པ་ཤུགས་ཆེ་བ་དང་། ལྷན་དུ་སློབ་གྲྭའི་ཕྲུ་གུ་ཚོས་
དེང་དུས་ཀྱི་ཞབས་བྲོ་འཁྲབ་ཀྱི་ཡོད།
དུས་ཆེན་དེ་ཕྱི་ལོ་༡༩༩༨ ལོར་འབྲུག་རྒྱལ་གཞུང་ཁོར་ཡུག་སྲུང་སྐྱོབ་ཚོགས་པས་ཁྲུང་ཁྲུང་སྐེ་ནག་ཉེན་སྐྱོབ་
བྱ་ཕྱིར་དབུ་བརྙེས་པ་ཞིག་ཡིན། དེ་ཡང་ཞིང་པ་ཚོས་ཕོབ་སྤྱིས་ཁ་ཟེར་བ་ཁྲུང་ཁྲུང་སྐེ་ནག་ངལ་གསོ་སའི་ས་
ཆ་རྣམས་བཙན་གྱིས་བདག་གཉེར་བྱེད་ཀྱི་ཡོད་པར་བརྟེན། ཁྲུང་ཁྲུང་དང་མི་གཉིས་ལྷིང་འཇགས་ངང་མཉམ་
གནས་ཐུབ་ཀྱི་ཡོད་པའི་སྐོར་གྱི་བརྗོད་བྱ་དང་ལྡན་པའི་དུས་ཆེན་འདི་བརྒྱུད་ནས་ཆེད་དུ་ཁོར་ཡུག་གི་སློབ་སྦྱོང་
སྤྲོད་ཀྱི་ཡོད།
ཁྲུང་ཁྲུང་སྐེ་ནག་གིས་བོད་མཐོ་སྒང་གི་ས་ཆ་འདྲ་མིན་དུ་ཚང་བཅས་ནས་སྡོད་པ་དང་། དགུན་དུས་ཨེ་ཤི་ཡའི་
ཕྱོགས་གང་སར་གནས་སྤོ་བྱེད་ཀྱི་ཡོད། འབྲུག་ཏུ་ཡོང་མཁན་གྱི་ཁྲུང་ཁྲུང་དེ་དག་གིས་ལོ་ལྟར་སྒང་སྟེང་
དགོན་པའི་ཉེ་འགྲམ་དུ་འབྱོར་ནས་ཕྱི་ཟླ་༢ པའི་བར་སྡོད་པ་དང་། དེ་ནས་སླར་བོད་དུ་ལོག་འགྲོ་གི་ཡོད། ཁོ་ཚོ་
འབྲུག་ཏུ་འབྱོར་བའི་སྐབས་དེར་དུས་ཆེན་དེ་འགོ་ཚུགས་ཀྱི་ཡོད། བྱ་དེ་ཚོས་ཉེ་འགྲམ་གྱི་བརླན་སར་མ་བསྐྱོད་
གོང་དགོན་པར་སྐོར་བ་ལན་གསུམ་རྒྱག་གི་ཡོད། ཁྲུང་ཁྲུང་ནི་བསོད་ནམས་དང་། མཛེས་སྡུག གཟི་བརྗིད། ཚེ་
རིང་པོ་ཡོང་བ་སོགས་ཀྱི་མཚོན་རྟགས་སུ་བརྩི་བ་ཡིན། བྱ་དེ་ལོ་༣༠ཙམ་གནས་ཀྱི་ཡོད།
འབྲུག་པ་ཚོས་བཀྲ་ཤིས་པའི་བྱ་དེ་ལ་ལྷ་བྱ་ཞེས་འབོད་པར་བྱེད། ཨ་སྔོན་མཐོན་པོ་དེ་ཙམ་དུ་འཕུར་ནས་འགྲོ་
བས་ངོ་མ་ལྷ་ཡུལ་དང་ཐག་ཉེ་པོ་ཡིན། ཁྲུང་ཁྲུང་དེ་དག་དམངས་སྒྲུང་དང་། སྙན་ངགགར་དང་། གླུ་གཞས། དེ་
བཞིན་དགོན་པའི་ལྡེབས་རིས་སོགས་སུ་འགོད་པར་བྱེད། ཁྲུང་ཁྲུང་གནས་སའི་ཕོབ་སྤྱིས་ཁ་ཞེས་པའི་རི་གྲོང་དུ་
བྱ་དེ་ཚོ་འབྱོར་བ་དང་གཞི་ནས་ཞིང་པ་རྣམས་ཀྱིས་དགུན་ཁའི་གྲོ་འདེབས་ལས་བྱེད་ཀྱི་ཡོད།
སྒང་སྟེང་དགོན་པའི་གཡས་གཡོན་གྱི་རི་གྲོང་རྣམས་སུ་ཤིང་ནགས་མཐུག་པོ་ཡོད་པ་དང་། རི་ཞིང་སྐས་རིམ་
ཅན་གྱི་ཐོག་ཏུ་ཞོག་ཁོག་དང་བྲ་བོའི་རིགས་ཅུང་ཟད་འདེབས་ལས་བྱེད་ཀྱི་ཡོད། ཁུལ་དེའི་ཕོབ་སྤྱིས་ཁ་ཆུ་
ཞིང་བདག་གཉེར་ཁང་ཞེས་པ་ནི་རང་བྱུང་སྐྱེ་དངོས་འགྲེམས་སྟོན་ཁང་ཞིག་དང་། གཞན་རྒྱང་ཤེལ་བརྒྱུད་ཁྲུང་
ཁྲུང་སྐེ་ནག་ལ་ལྟད་མོ་ལྟ་ས་ཞིག་ཀྱང་ཡིན།
རྒྱང་ཤེལ་ནས་ལྟ་དུས་དཀྱིལ་དེར་ཀརྨ་ཟེར་བའི་ཁྲུང་ཁྲུང་ཆུང་ཆུང་ཞིག་མཐོང་རྒྱུ་འདུག་པ་དེ་ད་ལོ་འབྲུག་ཏུ་
གནས་སྤོ་བྱས་ཀྱང་སླར་བོད་ལ་ལོག་ཐུབ་ཀྱི་མེད། ཁྲུང་ཁྲུང་ཆུང་ཆུང་དེ་རང་གི་ཕ་མ་དང་ལྷན་དུ་བོད་ནས་
འབྱོར་ཡོད་ཀྱང་། དེར་འབྱོར་སྐབས་རི་ཁྱི་ཞིག་གིས་རྨུགས་ནས་རྨས་སྐྱོན་ཤོར་ཡོད་སྟབས་གཤོག་པ་བེད་སྤྱོད་
བྱས་ནས་འཕུར་ཐབས་བྲལ། ཁོས་མདུན་གྱི་ཤེལ་སྒོའི་ནང་གི་རང་ཉིད་ཀྱི་གཟུགས་བརྙན་ལ་མཆུ་ཏོ་རྒྱག་ཅིང་དེ་
ཉིད་གྲོགས་པོ་ཡིན་པའི་ཚུལ་འཛིན་བཞིན་ཡོད།གནས་སྟངས་དེ་བཙན་བྱོལ་དུ་གྱར་བའི་བོད་པ་ཚོ་དང་གཅིག་
མཚུངས་ཡིན། ཁོ་ཚོ་བོད་ལ་ལོག་འདོད་ཀྱང་འཐོན་ཐུབ་ཀྱི་མེད།
ཁྲུང་ཁྲུང་དེ་ཚོ་ཡོད་པའི་སྐབས་ཐག་རིང་ནས་ཐོ་རངས་དང་མུན་གྲིབ་ཙམ་གྱི་སྐབས་ཁོ་ཚོའི་སྐད་སྒྲ་ལྷག་པར་
མཐོ་བ་གོ་རྒྱུ་ཡོད། བྱ་ཚོགས་ལ་ལྟ་བར་སྐྱོད་མཁན་ཚོས་རི་གྲོང་གི་ཚུར་ངོས་ནས་རྒྱང་ཤེལ་དང་། པར་ཆས་ཀྱི་
དྭངས་ཤེལ་སོགས་ནས་བལྟས་ན་ཁྲུང་ཁྲུང་དེ་དག་གི་བྱ་འགུལ་མཐོང་ཐུབ། ཁོ་ཚོ་ཕན་ཚུན་མགོ་བོ་འགུག་པ།
མཆོང་ལྡིང་བྱེད་པ། གཤོག་པ་རྡབ་པ་སོགས་མཐུན་འཇུག་གི་རྣམ་པར་རོལ་བར་བྱེད། ཉིན་མོ་ཁོ་ཚོས་རི་གྲོང་གི་
ཕྱོགས་སུ་འཕུར་ནས་འབུ་དང་། ཉ། ཙིག་སོ་ཅན་གྱི་རིགས། ལུམ་འབྲས་སོགས་ཀྱི་ཟས་རིགས་འཚོལ་བར་བྱེད་
པས། དགུང་སྔོན་གྱི་ངོས་སུ་ཁྲུང་ཁྲུང་ཆ་རེ་ཧ་ཅང་སྙོམ་པའི་བགྲོད་དང་བཅས་འཕུར་བཞིན་པ་མཐོང་ཐུབ།
སྒང་སྟེང་ཁྲུང་ཁྲུང་དུས་ཆེན་འགོ་མ་ཚུགས་སྔོན་གྱི་ཉིན་ཤས་གོང་ནས་ཁྲུང་ཁྲུང་ལྔ་བཅུ་ཙམ་འབྱོར་གྱི་ཡོད།
ནམ་དུས་དེའི་དཀྱིལ་མཚམས་ཏེ་ཕྱི་ཟླ་༡༡ པའི་ཟླ་མཇུག་ཙམ་དུ་ཁྲུང་ཁྲུང་གི་གྲངས་འབོར་༣༠༠ ཙམ་མང་
དུ་འགྲོ་གི་ཡོད། བྱ་བྱིའུ་ལ་དགའ་མཁན་ཞིག་ལ་མཚོན་ན་འབྲུག་ནི་ལྷ་ཡུལ་དང་གཉིས་སུ་མེད། དེའི་ཁུལ་ལ་བྱ་
རིགས་ཁག་༦༧༠ ཙམ་ཡོད།
དུས་ཆེན་དེའི་གོང་གི་ཉིན་མང་པོ་ཞིག་ནས་སྤྲོ་སྐྱིད་ཀྱི་གྲ་སྒྲིག་རྒྱ་ཆེར་བྱེད། དགོན་པའི་གྲྭ་པ་ཚོས་གར་འཆམ་
གྱི་སྟ་གོན་དང་། སྦས་ལྟ་སློབ་གྲྭའི་ལོ་༩ ནས་༡༤ བར་གྱི་སློབ་ཕྲུག་ཚོས་ཁྲུང་ཁྲུང་གི་ཆས་གྱོན་ནས་ཁྲབ་གཞས་
སྦྱོང་བརྡར་བྱེད། དེ་ལྟར་སློབ་ཕྲུག་ཚོས་ཁྲུང་ཁྲུང་གི་ལད་མོ་བྱེད་པའི་འཁོར་ཡུག་གི་ཤེས་ཡོན་ལག་བསྟར་གླུ་
གར་དེ་དགོད་བྲོ་བོ་ཞིག་ཆགས་ཀྱི་ཡོད།
འབྲུག་རྒྱལ་ཁབ་ཀྱི་ཤེས་ཡོན་སློབ་གསོས་ཁོར་ཡུག་ལ་བརྩི་སྲུང་གོང་སྤེལ་བྱེད་ཀྱི་ཡོད། མི་ཚོས་རང་བྱུང་ཁོར་
ཡུག་གི་ཁྲོད་དུ་རི་འཛེགས་སོགས་ཀྱི་ཡུལ་སྐོར་སྤྲོ་འཆམ་ལ་དགའ་པོ་ཡོང་བ་ནི་སྤོབས་པ་བྱེད་འོས་པའི་ཁོར་
ཡུག་གི་མཚར་སྡུག་ལ་རག་ལས་ཡོད། འབྲུག་གི་རིག་གཞུང་ནང་ཆོས་ཕྱོགས་ནས་རང་བྱུང་ཁོར་ཡུག་ལ་བརྩི་
སྲུང་བྱེད་རྒྱུ་དེ་ཧ་ཅང་ཤུགས་ཆེན་པོ་ཡོད། རིག་གཞུང་དེ་ཉིད་བོད་བརྒྱུད་ནང་བསྟན་དང་བོན་བསྟན་གཉིས་
ལྷན་དུ་འབྲེལ་བ་ལས་བྱུང་བ་ཞིག་ཡིན། བོན་པོ་ཚོས་རི་ཤིང་དང་། གཙང་ཆུ་སོགས་ལ་ལྷ་སྲུང་བཞུགས་ཡོད་
པས་ཁོར་ཡུག་གཏོར་བཤིག་དང་།སྦག་བཙོག་བཟོ་བ་སོགས་ཀྱིས་ཁོ་ཚོར་བརྡབ་གསིག་གཏོང་མི་རུང་བའི་ཡིད་
ཆེས་བྱེད་ཀྱི་ཡོད་པ་དང་། སྟོན་ཐོག་བཟང་པོ་ཡོང་ཕྱིར་ལྷ་སྲུང་ལ་མཆོད་འབུལ་བྱེད།
དུས་ཆེན་སླེབས་ལ་ཁད་པ་དང་སྒང་སྟེང་དགོན་པར་སྤྲོ་སྣང་ཇེ་ཆེར་འགྲོ་གི་ཡོད། འབྲུག་གི་ཡིད་དབང་འཕྲོག་
པའི་དགོན་ཁང་དེ་ཚོས་བརླགས་ཟིན་པའི་དུས་རབས་བར་མའི་སྐབས་ཀྱི་བོད་པའི་ཁང་ལས་བཟོ་བཀོད་ཀྱི་
རིག་རྩལ་རྣམས་ཉར་ཚགས་བྱས་ཡོད། དགོན་པའི་མདུན་གྱི་ཁྱམས་རའི་ནང་འཛོམས་ནས་ཡོད་པའི་མི་ཕལ་མོ་
ཆེ་ནི་རང་ཉིད་ཀྱི་ཟབ་སྤྲོས་ལེགས་ཤོས་རྣམས་སྤྲས་པའི་འབྲུག་གི་ཡུལ་མི་ཚོ་ཡིན་པ་དང་། གཞོགས་གཅིག་ཏུ་
ལྡིང་གུར་ཆུང་ཆུང་ཞིག་གི་འོག་ཏུ་ཕྱི་ནས་ཕེབས་པའི་སྐུ་མགྲོན་གལ་ཆེན་རྣམས་ཡོད། ཁོ་ཚོའི་སྐེ་ལ་དགོན་
ཁང་ནང་མ་འཛུལ་གོང་ངེས་པར་གྱོན་དགོས་པའི་ཁ་བཏགས་དཀར་པོ་རེ་བསྒྲོན་ཡོད།
ཐོག་མའི་གསུང་བཤད་རྣམས་གྲུབ་རྗེས་ད་གཟོད་ཞབས་བྲོ་འགོ་འཛུགས་བྱེད། གར་འཆམ་འཁྲབ་མཁན་གྱི་ངོ་
འབག་གྱོན་པའི་གྲྭ་པ་རྣམས་ནི་ཀུན་ལས་ལོག་ཏུ་སྣང་བ་དང་། ལག་པས་བཟོས་པའི་ངོ་འབག་དེ་ཚོས་རྟོག་
སྒྲུང་དང་དངོས་ཡོད་གཉིས་ཀའི་ཁྲོད་ཀྱི་སེམས་ཅན་རྣམས་མཚོན་པར་བྱེད་ཅིང༌། གར་འཆམ་གྱིས་རྟོག་སྒྲུང་
དང་། རྣམ་ཐར། བསླབ་བྱ་ལྡན་པའི་སྒྲུང་གཏམ་སོགས་ཀྱི་ཟློས་གར་འཁྲབ་ཀྱི་ཡོད། དེ་དུས་འཆམ་པ་ཚོས་དལ་
བུར་རྡོ་གཅལ་བཏིངས་པའི་སྒོ་རའི་ནང་གར་འཆམ་རྒྱག་ཅིང་། སྐབས་རེར་གནམ་མཆོང་ལན་འགའ་ཡང་བྱེད།
ལྷན་དུ་བུད་མེད་སྐོར་ཞིག་གིས་ཉམས་དོད་པོའི་ངང་ལག་པས་གཤོག་པ་གཡུག་པའི་སྟངས་སྟབས་བྱེད་ཞོར་
ཁྲུང་ཁྲུང་དཀར་མོ་ཞེས་ཁྲུང་ཁྲུང་སྐེ་ནག་གི་བསྟོད་གཞས་གཏོང་གི་ཡོད། འོན་ཀྱང་ལྟད་མོ་དེའི་འཁྲབ་སྟོན་
པ་གཙོ་བོ་ཁོ་ཚོ་མིན་པར། སྦས་ལྟ་སློབ་གྲྭའི་ཁྲུང་ཁྲུང་སྐེ་ནག་གི་ཞབས་བྲོ་འཁྲབ་མཁན་སློབ་ཕྲུག་རྣམས་ཡིན།
ཁོ་ཚོའི་གཟུགས་པོ་ལོ་ཚད་ལོན་པའི་ཁྲུང་ཁྲུང་དང་མཉམ་ཞིང་། དགའ་སྣང་ཆེན་པོས་ཁྲུང་ཁྲུང་ཕོ་མོ་འདོད་པ་
སྤྱོད་པའི་སྐབས་ཀྱི་འགྲོ་ལུགས་མཚོན་ཕྱིར་མཆུ་སྒྲོས་སྦྱོར་བ་དང་། གཤོག་པ་མཉམ་བརྡབ་བྱེད་པ། བཞད་གད་
སློང་གིན་གཅིག་གིས་གཅིག་ལ་མགོ་བོ་དུད་པ་། གཤོག་པ་རྐྱོང་བ་སོགས་ཀྱི་གཡོ་འགུལ་ལ་རོལ་བར་བྱེད།
དེ་རྗེས་གར་གྱི་འཁྲུག་ཆ་དོད་དུ་འགྲོ་བ་དང་སློབ་ཕྲུག་ཚོས་གར་གྱི་སྟངས་སྟབས་དང་བསྟུན་ནས་ར་བའི་ནང་
ཕར་རྒྱུག་ཚུར་རྒྱུག་བྱེད་ཞོར། རྒྱབ་ལྗོངས་ཀྱི་གླུ་དབྱངས་དང་ལྷན་དུ་རང་ཉིད་ཀྱི་ངག་ནས་ཁྲུང་ཁྲུང་སྐེ་ནག་གི་
སྐད་སྒྲ་སྒྲོག་གི་ཡོད། དེ་ལྟར་གཟིགས་མོར་ཡོང་མཁན་ཚོ་སྒང་སྟེང་དགོན་པ་བཞག་ནས་ལོག་སྐབས་ཁོ་ཚོའི་
སེམས་ནང་ཤིན་ཏུ་ཕྱུག་པའི་གར་གྱི་རྣམ་པ་དག་ཝ་ལེར་འཆར་བར་བྱེད།
དེའི་སྐབས་ཁྲུང་ཁྲུང་ངོ་མ་རྣམས་ཅི་ཞིག་བྱེད་ཀྱི་ཡོད་དམ་སྙམ་ན། ཁོ་ཚོ་ནི་རྒྱུན་གཏན་བཞིན་ཕྱི་ཟླ་༢ པའི་ཟླ་
དཀྱིལ་བར་སྒང་སྟེང་དགོན་པའི་ཉེ་འཁོར་དུ་སྡོད་ཅིང་། དེ་ནས་ནུབ་ལ་ཕྱོགས་ཏེ་བོད་དུ་མ་ལོག་གོང་སྒང་སྟེང་
དགོན་པར་སྐོར་བ་ལན་གསུམ་རྒྱག་གི་ཡོད།།

ཁྲུང་ཁྲུང་སྐེ་ནག

ཚན་རིག་གི་མིང་། གྷི་རསེ་ནིག་རི་ཁོ་ལིསེ།
བོད་མིང་།ཁྲུང་ཁྲུང་།
ས་བབ་མཐོ་ཚད། དམའ་ས་ནས་མི་ཊར་༤༥༠༠བར།
བོད་གངས་ཅན་ལྗོངས་ཀྱི་ཁྲུང་ཁྲུང་སྐེ་ནག་ནི་ཁྲུང་ཁྲུང་གི་རིགས་བཅོ་ལྔ་ཡོད་པའི་ནང་གི་ཆེས་མཐའ་མར་རྙེད་
སོན་བྱུང་བ་དེ་ཡིན། བྱ་དེ་ཐོག་མར་ཕྱི་ལོ་༡༨༧༦ ལོར་ཨུ་རུ་སུའི་རང་བྱུང་ཁོར་ཡུག་ཞིབ་འཇུག་པ་ནི་ཁོ་ལསེ།
པར་ཛི་ཝལ་སི་ཀི་ཟེར་བས་བོད་མཐོ་སྒང་གི་ཀོ་ཀོ་ནོར་ཞེས་པའི་མཚོ་འགྲམ་ནས་རྙེད་པར་བརྗོད། བྱ་དེ་ནི་བོད་
ཀྱི་བྱ་རིགས་ཀྱི་ནང་ནས་རིང་ཤོས་ཡིན་པས་གཟུགས་ཚད་ལ་མི་ཊར་༡་༥ ཡོད། གཟུགས་པོའི་ཆ་རིང་ཤོས་དེ་སྐེ་
ཡིན་ཞིང་དེའི་ཁ་དོག་ནག་པོ་ཡིན་པ་གང་ཞིག་སྟོད་ལ་ཅུང་ཟད་དམར་པོ་ཡོད་པ་རེད། རང་བྱུང་ཁོར་ཡུག་
གི་ནང་ཁྱོན་ཁྲུང་ཁྲུང་སྐེ་ནག་གི་གྲངས་༩༠༠༠ ཙམ་ལས་མེད་ཚོད་འདུག བོད་མཐོ་སྒང་གི་བྱ་དེ་གཙོ་ཆེར་བོད་
ཤར་ཕྱོགས་ཁུལ་དུ་མངལ་བཙའ་བ་དང་། དགུན་དུས་སུ་འབྲུག་དང་། རྒྱ་གར། ནུབ་རྒྱ་ནག་སོགས་སུ་གནས་
སྤོ་བྱེད་ཀྱི་ཡོད།
ཁོ་ཚོས་ཟས་སུ་རྩི་ཤིང་གི་རྩ་བ་དང་། རྡོག་འབྲས། སྤྱིར་བཏང་གི་འབུ་དང་ཆུ་འབུ་སོགས་སྒལ་རུས་མེད་པའི་
སྲིན་འབུ་དང་། སྒལ་རུས་ཡོད་པའི་སྲོག་ཆགས་སྦལ་པ་དང་རྩངས་པ་ཁ་རལ། དེ་བཞིན་འབྲུ་རིགས་བཅས་
སྤྱོད་ཀྱི་ཡོད།བོད་དུ་ལྗང་མྱུག་ལྡན་པའི་གླིང་ཕྲན་ནམ་ཆུའི་ཁར་ཚང་བཟོ་ཡི་ཡོད།ཚང་བཟོ་བའི་སྐབས་ཁོ་ཚོས་
འདམ་རྩྭ་འམ། འདམ་སྙིགས། ཡང་ན་རྩྭ་དང་རྩི་ཤིང་གཞན་གྱི་རྩྭ་འདག་སོགས་རིམ་པར་བརྩེགས་ཀྱི་ཡོད། ཕ་མ་
གཉིས་ཀས་སྒོ་ངའི་བདག་སྲུང་བྱེད་ཀྱི་ཡོད་པས་ཧ་ཅང་ཛ་དྲག་ཆེ་བའི་སྐབས་མ་གཏོགས་གཞན་སྒོ་ངར་སྲུང་
སྐྱོབ་མེད་པར་ལྷག་སྲོལ་མེད། བྱ་ཕྲུག་རྣམས་ཀྱི་ལུས་པོར་གོ་ཐལ་གྱི་མདོག་དང་མགོ་ལ་ཤིང་ཚའི་མདོག་གི་བྱ་
སྒྲོ་ལྡན་ཡོད། ཁོ་ཚོ་ལོ་ན་སོན་རྒྱུར་ལོ་གཉིས་སམ་གསུམ་རེ་འགོར་གྱི་ཡོད་པ་དང་རིང་མཐར་ལོ་༣༠ འཚོ་ཐུབ་
ཀྱི་ཡོད། 
ལྷ་བྱ་ཁྲུང་ཁྲུང་།
ཁྲུང་ཁྲུང་སྲུང་སྐྱོབ་འཁོར་ལོ།
ཁྲུང་ཁྲུང་ཕོ་མོ་འདོད་པར་སྤྱོད་པའི་སྐབས་གཉིས་ཀས་ཕན་ཚུན་གཅིག་གིས་གཅིག་ལ་གཤོག་པ་ཡོངས་སུ་
བརྐྱངས་ནས་མགོ་བོ་དུད་པ་དང་།འཕུར་བགྲོད་གཅིག་གི་ཐོག་གནམ་ལ་མཆོང་ལྡིང་བྱེད་ཞོར་ཐིག་སྒྲ་དང་ཧོང་
སྒྲ་ལྷན་དུ་སྒྲོག་པར་བྱེད། ནང་པའི་དམངས་སྒྲུང་ཁག་ཏུ་ཁྲུང་ཁྲུང་སྐེ་ནག་ནི་ཧ་ཅང་རྩ་ཆེན་དུ་བརྩི་བས།དགོན་
པའི་གྱང་ངོས་ལ་ཁྲུང་ཁྲུང་གི་ལྡེབས་རིས་འགོད་སྲོལ་ཡོད། ཁྲུང་ཁྲུང་སྐེ་ནག་དང་ཉི་འོང་དུ་རྩ་ཆེར་བརྩི་བའི་
ཁྲུང་ཁྲུང་མཆུ་དམར་གཉིས་འདྲ་པོ་ཡོད།
ཁྲུང་ཁྲུང་སྐེ་ནག་སྲུང་སྐྱོབ་བྱེད་རྒྱུ།
ད་ལྟའི་ཆར་བྱ་ཁྲུང་ཁྲུང་ལ་གནས་ས་ཤོར་བ་དང་། སྦག་རླུང་ལྡང་བ། ཁོར་ཡུག་བཙོག་པར་གྱུར་པ། ཁྲིམས་
འགལ་གྱི་རྔོན་རྒྱག་པ། ཁོ་ཚོའི་སྒོ་ང་བཅོམ་པ། མིའི་དོ་ཕོག་དང་། ཁྱིའི་གནོད་འཚེ་སོགས་ཀྱིས་རྐྱེན་བྱས་ནས་
ཉེན་ཁ་འཕྲད་བཞིན་པ་ཡིན། རྒྱལ་ཡོངས་ཁྲུང་ཁྲུང་དགེ་རྩ་ཚོགས་པའི་དྲྭ་ཚིགས་ལ་མནན་ནས་ཁྲུང་ཁྲུང་གི་
རིགས་བཅོ་ལྔ་ཡོད་ཚད་ཀྱི་སྐོར་ལ་ཤེས་པར་བྱོས། 

ཚན་པ་གསུམ་པ།
དེབ་འདིའི་ནང་འཁོད་པའི་བོད་ཀྱི་ས་མཐོའི་
སྲོག་ཆགས་ཀྱི་སྐོར།

གསའ།
ཚན་རིག་གི་མིང་། པན་ཐི་ར་ཨུན་སི་ཡ།
བོད་མིང་། གསའ། (གངས་གཟིག་ཀྱང་ཟེར།)
ས་བབ་མཐོ་ཚད། མི་ཊར། ༣༠༠༠ ནས་༦༠༠༠
གསའ་ནི་སའི་རྒྱ་ཁྱོན་ཀི་ལོ་མི་ཊར་གྲུ་བཞི་མ་༢༠༠ ཙམ་གྱི་སྡོད་གནས་དགོས་མཁན་གྱི་གཅན་གཟན་ཞིག་
ཡིན། ལུས་ཀྱི་སྤུ་མདོག་ཐལ་ཁྲ་ཡིན་པ་དེས་རང་ཉིད་གནས་སྡོད་བྱེད་སའི་བྲག་རོང་གི་ཁ་དོག་དང་འདྲེས་ནས་
མི་མངོན་པ་བྱེད་ཐུབ། གསའ་ནི་གནའ་བ་དང་། ར་རྒོད། ནགས་འཕྱི་སོགས་འདེད་རྒྱུར་དགའ་བ་དང་། ཁོ་ཚོས་
མཚན་ལ་རྔོན་གྱི་ཡོད་པར་བརྟེན་དམིགས་བསལ་ཐོ་རངས་དང་ས་སྲོད་ཀྱི་དུས་སུ་བྲེལ་འཚུབ་ཆེ་བ་ཡོད།
ཉིན་མོ་ཁོ་ཚོ་རི་གཡབ་དང་བྲག་ཕུག་གི་ནང་གཉིད་ཁུག་ནས་སྡོད་ཀྱི་ཡོད། གསའ་རྣམས་ལུང་ཁུག་གི་ས་མཐོ་
བའི་བྲག་རོང་གི་ཁུལ་དུ་གནས་ཀྱི་ཡོད་པ་དང་།ཨེ་ཤི་ཡའི་དབུས་དང་། སོག་པོ་ནས་རྒྱ་གར་བར་ཁྱབ་ནས་ཡོད།
འོན་ཀྱང་གསའ་ཡི་གྲངས་འབོར་མང་ཤོས་དེ་རྒྱ་གར་གྱི་ནུབ་བྱང་ཁུལ་གྱི་ལ་དྭགས་དང་། སྤི་ཏི། ལ་ཧོལ་སོགས་
སུ་ལྷག་ཡོད།
གསའ་ཡི་གཟུགས་པོ་ནི་ཁྱི་ཆེན་པོ་ཞིག་གི་ཚད་ཙམ་ཡོད། སྔ་མོ་ནས་གྲང་ངར་ཆེ་བའི་གངས་རིའི་ཁྲོད་དུ་འཚོ་
གནས་ཐུབ་པ་བྱས་ཡོད་པས་ཁོ་ཚོའི་སྦར་མོ་ཆེན་པོ་དེ་དག་གིས་གངས་ཀྱི་ནང་འགྲོ་ཐུབ་པའི་ལྷམ་གྱི་ཚབ་
བྱེད་ཅིང་། ཧ་ཅང་སྦོམ་པའི་མཇུག་མས་མཆོང་བརྐྱངས་བྱེད་སྐབས་ལུས་ལ་རམ་འདེགས་བྱེད་པ་མ་ཟད་མཚན་
མོ་ལུས་དང་ངོ་ལ་ཁ་དཀྲིས་ལྟར་དཀྲིས་ནས་གྲང་ངར་ཆེ་བའི་གནམ་གཤིས་ལས་སྐྱོབ་པར་བྱེད། ཕོ་མོ་སྦྱིག་
པའི་ནམ་དུས་ཡོལ་བ་དང་། གསའ་མོ་རྣམས་བྲག་ཕུག་ཏུ་ལོག་ནས་གསའ་ཕྲུག་བཙའ་བར་བྱེད། གསའ་མོ་ཚོས་
ཕྲུ་གུ་རྣམས་ལ་ཟས་དང་སྡོད་གནས་མཁོ་སྦྱོར་བྱས་ནས་ལོ་གཉིས་ཙམ་བར་གང་གཟབ་ཀྱིས་གསོ་སྐྱོང་བྱེད།
དེའི་རིང་ཁོ་ཚོས་རྔོན་རྒྱག་རྒྱུའི་རྩལ་གལ་ཆེན་རྣམས་སྦྱོང་གི་ཡོད།
གསའ་ཡི་ཁྱད་དུ་འཕགས་པའི་ནུས་པ།
རྔོན་རྒྱག་རྒྱུའི་ཕྱིར་གསའ་ཡིས་རང་ཉིད་ཀྱི་ཁོར་ཡུག་གི་མདོག་ལ་བརྫུས་ནས་མཐོང་མི་ཐུབ་པ་བྱེད་པ་
དང་། རི་དྭགས་ཀྱི་རྗེས་སུ་སྙེག་སྐབས་ཧ་ཅང་ཤུགས་ཆེ་བའི་མདུན་ལག་གི་ནུས་པར་བརྟེན་ནས་ཐག་རིང་པོ་
དང་མཐོན་པོར་ལྡེམ་མཆོང་བྱེད་ཐུབ་ཀྱི་ཡོད། ཁོ་ཚོས་སྔོན་འགྲོའི་འགྲོ་རྒྱུག་གང་ཡང་མེད་པར་མི་ཊར་༡་༨ ཙམ་
གྱི་མཐོ་ཚད་དང་མི་ཊར་༡༥ ཙམ་གྱི་གྲོག་རོང་གི་ཕ་རོལ་དུ་མཆོངས་ཐུབ་པ་མ་ཟད། རི་དྭགས་རྔོན་དུས་ཁྱུག་
ཙམ་ནང་ཁ་ཕྱོགས་བསྒྱུར་ཐུབ་པའི་ནུས་པ་ལྡན། གསའ་དེ་ཚོ་འཇབ་ཡིབ་བྱ་རྒྱུར་མཁས་པར་བརྟེན། ཁོ་ཚོའི་
གཡོ་འགུལ་རྣམས་དུས་རབས་ཉི་ཤུ་རྩ་གཅིག་གི་སྨད་དུ་མ་གཏོགས་བརྙན་པར་དུ་ལེན་ཐུབ་མེད།མ་ཟད་གཡས་
གཡོན་གྱི་ཁོར་ཡུག་ལ་བརྫུས་ནས་ཡིབ་རྒྱུར་ཧ་ཅང་མཁས་པོ་ཡོད་པ་དེས། གསའ་གཅིག་ཁྱེད་ཀྱི་ཉེ་འགྲམ་དུ་
ཡོད་ཀྱང་མཐོང་མི་ཐུབ་པ་དེ་འདྲ་ཡོང་གི་ཡོད།
ངོ་མཚར་ཆེ་བའི་དངོས་དོན།
གསའི་མགྲིན་རུས་ཆགས་ཚུལ་གྱི་རྐྱེན་པས་ཁོ་ཚོ་ནི་ང་རོ་བསྒྲག་རྒྱུ་མེད་པའི་ཞིམ་བུའི་རིགས་ཤིག་ཆགས་ཡོད།
འོན་ཀྱང་ཕྱི་ཟླ་དང་པོ་ནས་གསུམ་པ་ཕོ་མོ་ཆགས་སྤྱོད་བྱེད་པའི་དུས་སྐབས་སུ་ཁོ་ཚོས་ངུ་སྒྲ་ལྟ་བུ་ཞིག་སྒྲོག་
གི་ཡོད། སྒྲ་ཁྱད་མཚར་དེ་ལ་ཟུག་སྒྲ་ཟེར། འབྲུག་ཏུ་ཕ་མ་ཚོས་ཕྲུ་གུ་འཚུབ་པོ་རྣམས་ཁ་ལ་ཉན་པོ་བཟོ་བའི་
སྐབས་གཡས་གཡོན་དུ་ཡ་དྲེད་ཡོད་པ་སྟོན་ཕྱིར་ཟུག་སྒྲ་སྒྲོག་སྲོལ་ཡོད། གསའ་ཡི་མིག་སྔོན་པོའམ། ཐལ་
མདོག ཡང་ན་ལྗང་ཁུ་ཡིན་སྲིད། ཁོ་ཚོ་སྐྱེ་དུས་མིག་ཕལ་ཆེར་སྔོན་པོ་དང་དེ་ནས་རིམ་བཞིན་ཟླ་བ་བརྒྱད་ཀྱི་
རྗེས་སུ་མདོག་འགྱུར་གྱི་ཡོད། དེ་ནི་རྒྱུན་གཏན་མིག་སེར་པོ་ཡིན་པའི་ཞི་མིའི་རིགས་གཞན་དང་ཐ་དད་ཡིན།
དངོས་བདེན་ཡིན་ནམ་རྟོག་བཟོ་ཡིན།
སྒྲུང་ཐུང་འདིའི་ནང་ནགས་ཚལ་དོ་དམ་པས་གསའ་རྨས་མ་ཞིག་ལ་གྲོགས་པོ་བསྒྲིགས་ཡོད། དོན་དངོས་ཐོག་དེ་
ལྟར་གསའ་དང་གྲོགས་པོ་སྒྲིག་ཐབས་ཡོད་དམ་ཞེ་ན། དེ་འདྲ་ཡོང་གི་མེད། གཅིག་བྱས་ན་གཅན་གཟན་ཁང་
་སེམས་ཅན་ལ་དོ་དམ་བྱེད་མཁན་ཚོ་དང་གྲོགས་འདྲིས་ཡོང་སྲིད་པ་རེད། འོན་ཀྱང་ཆེན་པོ་ཆགས་སྐབས་
གསའ་རྣམས་མི་དང་བློ་ཐག་རིང་དུ་འགྲོ་གི་ཡོད། ཁོ་ཚོ་རང་ཉིད་ཀྱི་སྤུན་མཆེད་ཉེ་ཤོས་དང་གྲོགས་སྒྲིག་བྱེད་པ་
དེ་འདྲ་ཡོད་པས་མཚམས་རེ་གསའ་རྣམས་རང་གི་བུ་སྤུན་ཡང་ན་བཟའ་ཚོ་སོགས་དང་ལྷན་དུ་ཟས་འཚོལ་
བར་བསྐྱོད་པ་མངོན་རྒྱུ་ཡོད། དེ་མིན་ཁོ་ཚོ་རང་གི་རིགས་གསའ་གཞན་དང་ལྷན་དུའང་གྲོགས་སྒྲིག་བྱེད་སྲོལ་
མེད།
སྒྲུང་ཐུང་འདིའི་ནང་གསའ་ཡིས་མི་ལ་རྒོལ་འཛིངས་བྱས་པའི་སྐོར་འཁོད་ཡོད། དོན་དངོས་སུ་ཁོ་ཚོས་མིའི་
རིགས་ལ་གནོད་འཚེ་གཏོང་གི་ཡོད་དམ་ཞེ་ན། ད་བར་གསའ་ཡིས་མི་ལ་གནོད་བསྐྱལ་བའི་སྐོར་གསལ་རྒྱུ་མེད།
སྐབས་རེ་གསའ་དེ་ཚོ་ལུག་རྭའི་ནང་འཛུལ་བ་ལུག་རྫིས་མཐོང་ཚེ་གཅན་གཟན་དེ་དངངས་སྐྲག་གིས་ལུག་རའི་
སྒོ་འགྲམ་དུ་ལུག་རྫིའི་ཐོག་རིལ་བའི་གནས་ཚུལ་དེ་འདྲ་བྱུང་ཡོད་ཀྱང་། གཟིག་གཞན་དང་མི་འདྲ་བར་གསའ་
ཡིས་མི་ལ་གནོད་འཚེ་གཏོང་བ་ཧ་ཅང་དཀོན་པོ་ཡིན།
གསའ་སྲུང་སྐྱོབ་བྱེད་རྒྱུ།
གསའ་ནི་རྩ་སྟོངས་སུ་འགྲོ་ཉེ་ཤོས་ཀྱི་སྲོག་ཆགས་གཅིག་ཡིན། ད་ལྟའི་ཆར་གསའ་ཡི་སྡོམ་འབོར་གྲངས་༤༠༠༠
ནས་༧༠༠༠ཙམ་ལས་ལྷག་མེད།གསའ་ཡི་གནས་བབ་ཆགས་འཇིག་ཏུ་འགྱུར་དགོས་དོན་ནི། གཟིག་ལྤགས་དང་།
ཁོ་ཚོའི་ལུས་ཀྱི་ཆ་ཤས་རྣམས་རྒྱའི་སྲོལ་རྒྱུན་གྱི་སྨན་རྫས་སུ་སྤྱོད་ཕྱིར་ལོག་གསོད་བྱེད་པ།དེ་བཞིན་ཕྱུགས་རྫི་བ་
ཚོས་རང་གི་ནོར་ལུག་རྐུ་འཁྱེར་བྱེད་མཁན་གྱི་གསའ་རྣམས་གསོད་ཀྱི་ཡོད།
གཞན་ཡང་གསའ་༦༠༠ ཙམ་ཞིག་གཅན་གཟན་ཁང་ཁག་ཏུ་ཡོད། མིའི་བཙན་འོག་ཏུ་རིགས་སྤེལ་བྱེད་པ་དེས་
གསའ་རྣམས་སྐྱོབ་ཐུབ་བམ་ཞེ་ན། དེ་ནི་ཁག་པོ་ཡིན། མིའི་བཙན་འོག་ཏུ་གནས་པའི་རིང་རི་དྭགས་རྔོན་ཕྱིར་ཁོ་
ཚོའི་རང་ཆས་སུ་ཡོད་པའི་རྒྱུག་མཆོང་གི་བང་རྩལ་ཉམས་ཏེ་ལུས་ཀྱི་ཤ་གནད་རྣམས་རྒྱུན་རིང་པོར་བེད་མེད་དུ་
ལྷག་ནས་ཉམས་འགྲོ་གི་ཡོད། དེ་ལྟར་རིམ་པ་བཞིན་བཙན་དབང་གི་འོག་ཏུ་སྐྱེས་པའི་གསའ་དེ་ཚོར་རང་བྱུང་
ཁམས་སུ་འཚོ་གནས་བྱེད་པའི་རྒྱུས་མངའ་མེད་པས་སླར་ཡང་རང་བྱུང་ཁམས་སུ་རང་དབང་དུ་གློད་གྲོལ་
བཏང་ཡང་། རང་ངོས་ནས་འཚོ་ཐུབ་རྒྱུ་ཁག་པོ་ཡིན།
གསའ་འམ་གངས་གཟིག་ཟེར་བའི་སྲོག་ཆགས་དེའི་སྐོར་ལ་མུ་མཐུད་མཁྱེན་འདོད་ཡོད་ན་གཤམ་གྱི་དྲྭ་ཚིགས་
ལ་གཟིགས།
དོམ་ཁྲ་དམར་ཆུང༌།
ཚན་རིག་གི་མིང་། ཨི་ལུ་རསེ་ཕལ་ཇེནསེ་སཊ་ཡ་ནི།
བོད་པའི་མིང་།དོམ་ཁྲ་དམར་ཆུང་།
ས་བབ་མཐོ་ཚད།མི་ཊར་༡༥༠༠ ནས་༤༨༠༠ བར།
ནུ་གསོས་སེམས་ཅན་མཛེས་པོ་འདི་ནི་སྔ་མོ་ཞིག་ནས་བྱི་ལ་དོམ་གྱི་རིགས་ཤིག་ཡིན་པར་འདོད་ཀྱི་ཡོད་དེ། སྲོག་
ཆགས་འདིའི་སོ་ལག་རྣམས་བྱི་ལ་དོམ་དང་མཚུངས་པ་མ་ཟད་འཚོ་རྟེན་དུ་ཕལ་ཆེར་སྨྱུག་མ་སྤྱོད་ཀྱི་ཡོད་པ་
རེད། འོན་ཀྱང་དོན་དངོས་ཐོག་ལུས་ཀྱི་ཕྱེད་ཀ་ཙམ་སྦོམ་ལ་རིང་བའི་རྔ་མ་ཁོ་ན་ཡིན་པའི་སྲོག་ཆགས་འདི་ནི་
དོམ་ཁྲ་རྔ་རིང་གི་རིགས་དང་ཉེ་བ་ཡོད། འདི་ནི་གཟུགས་སྟོབས་ཆུང་ལ་ལུས་པོའི་མདོག་སེར་རྨུག་ཡིན་པ་གང་
ཞིག་ཞི་མི་དང་འདྲ་བའི་དོམ་ཞིག་ཡིན།
དོམ་ཁྲ་དམར་ཆུང་གི་ཟས་སུ་ཕལ་ཆེར་སྨྱུག་མ་སྤྱོད་ཀྱི་ཡོད། བྱི་ལ་དོམ་གྱིས་སྨྱུག་ཤིང་གི་ཡན་ལག་ཆ་ཚང་ཟ་
གི་ཡོད་ཀྱང་དོམ་ཁྲ་དམར་ཆུང་གིས་སྨྱུག་སྡོང་གསར་པའི་ཐེའུ་དང་ལོ་མ་སོགས་ཆ་ཤས་མཉེན་ཤོས་རྣམས་ཟ་
ཡི་ཡོད། མ་ཟད་བྱི་ལ་དོམ་གྱི་ཟས་ནི་སྨྱུག་མ་ཁོ་ན་ཡིན་ཡང་། དོམ་ཁྲ་དམར་ཆུང་གིས་དེ་ལས་གཞན་པའི་ཟས་
རིགས་ཀྱང་སྤྱོད་ཀྱི་ཡོད། ཁོ་ཚོའི་ཟས་ཀྱི་གསུམ་ཆ་གཉིས་སྨྱུག་མ་ཡིན་ཡང་། ཆ་གཅིག་དེ་རིགས་སྣ་ཚོགས་
ཡིན་ཏེ། ཤ་མོ་དང་། ཤིང་འབྲས། རྩི་ཤིང་གི་རྩ་བ། བེ་ཤིང་། གྲོག་ཤིང་། རྩྭ་སོགས་བཟའ་བར་བྱེད་པ་ནི་ཡ་མཚན་
དགོས་པ་ཞིག་ཡིན། གཞན་ཡང་ཁོ་ཚོས་འབུ་སྲིན་དང་ཉ་སོགས་ཀྱང་ཟ་བ་མཐོང་རྒྱུ་ཡོད།
དོམ་ཁྲ་དམར་ཆུང་འཚོ་སྡོད་བྱེད་སའི་ས་བབ་ནི་བྱི་ལ་དོམ་ལས་མཐོ་བས་མི་ཊར་༡༥༠༠ ནས་༤༨༠༠ བར་གྱི་
མཚམས་སུ་གནས་པར་བྱེད་ཅིང་། མི་ཚེའི་དུས་ཚོད་ཕལ་མོ་ཆེ་བ་ནི་བོད་མཐོ་སྒང་གི་སྨྱུག་མའི་ནགས་ཚལ་
མཐུག་པོའི་ནང་ཤིང་སྡོང་གི་ཐོག་ཏུ་སྐྱེལ་གྱི་ཡོད།ཁོ་ཚོ་གནས་ས་ནི་ནུབ་ཟི་ཁྲོན་དང་།ཡུན་ནན།བལ་ཡུལ།བྱང་
རྒྱ་གར། འབྲུག བྱང་སྦར་མ་སོགས་ཡིན་ཞིང་། དོམ་ཁྲ་དམར་ཆུང་གི་ནང་གསེས་རིགས་གཞན་ཨེ་ལུ་རསེ། ཕལ་
ཇེནསེ་སི་ཀྲི་ཡ་ནི་ཟེར་བ་ནི་རྒྱ་ནག་གི་ཟི་ཁྲོན་དང་ཡུན་ནན་ཁུལ་དང་བྷར་མའི་ཁུལ་ཁོ་ནར་ཡོད།
ཁྱད་འཕགས་ཀྱི་ནུས་པ།
དོམ་ཁྲ་དམར་ཆུང་ཤིང་སྡོང་ནས་མར་འབབ་སྐབས་རྐང་ལག་གི་ལྷུ་ཚིགས་རྣམས་ཌིག་རཱི་༡༨༠ ཙམ་གྱི་མཚམས་
བར་གཅུ་ཐུབ་ཀྱི་ཡོད། དེས་ཁོ་ཚོར་མགོ་བོ་མདུན་དུ་བལྟས་ནས་འབབ་ཐུབ་པ་ཡོང་གི་ཡོད། འདི་ནི་ཡ་མཚན་
པོ་ཡིན་མོད་ཀྱང་། བདེན་པ་ཡིན། འཛམ་གླིང་ནང་སྲོག་ཆགས་ཉུང་ཤས་ལ་ནུས་རྩལ་འདི་ལྡན་ཡོད། དེ་དང་
མཚུངས་པའི་རྩལ་འདི་དོམ་ཁྲ་རྔ་རིང་ལའང་ཡོད། ཁོ་ཚོ་ཤིང་སྡོང་ནས་མར་འབབ་སྐབས་ངོ་ཐུར་ལ་བལྟས་ནས་
འབབ་ཐུབ་ཀྱི་ཡོད། གཞན་ཡང་དོམ་ཁྲ་དམར་ཆུང་གི་ལག་པ་ལ་མཐེ་བོང་འཕར་མ་ཞིག་ཡོད། རུས་པ་ཆེན་པོ་
དེས་ཤིང་སྡོང་གི་ཡལ་ག་དང་སྨྱུག་མའི་སྡོང་པོར་འཇུ་རྒྱུར་ཕན་ཐོགས་ཡོད། དེ་ལས་དམ་པ་འཇུ་དགོས་ན་ཁོ་
ཚོས་མཇུག་མ་རིང་པོ་དེས་ཡལ་ག་ལ་འཁྱུད་ཀྱི་ཡོད།
དགོད་བྲོ་བའི་དངོས་དོན།
དོམ་ཁྲ་དམར་ཆུང་ཚོར་འཇིགས་སྣང་བྱུང་བའམ་གཞན་གྱིས་བཅུར་བཀག་གཏོང་བ་སོགས་བྱས་ན་རྐང་པ་
གཉིས་པོའི་ཐོག་ཡར་ལངས་ནས་རང་ཉིད་གཟུགས་སྟོབས་ཆེ་རུ་གཏོང་བ་དང་། མདུན་གྱི་ལག་པ་གཉིས་པོ་
གནམ་ལ་རྐྱོང་གི་ཡོད། དེ་ནི་སྡེར་མོ་རྣོན་པོ་དེ་དག་གི་དབྲལ་རྒྱུའི་གྲ་སྒྲིག་ཡིན། མ་ཟད་ཁོང་ཁྲོ་ལངས་སྐབས་
འབའ་སྐད་ཆེན་པོ་ཞིག་རྒྱག་གི་ཡོད། དོམ་ཁྲ་དམར་ཆུང་གིས་ཕན་ཚུལ་འབྲེལ་ལམ་བྱེད་སྐབས་གཙེར་སྐད་
དང་།ཅིར་སྒྲཧོ་སྒྲ་ཀུ་སྒྲ་སོགས་སྐད་སྣ་ཚོགས་འདོན་པར་བྱེད།ཧོ་སྒྲ་ཀུ་སྒྲ་ནི་ཕག་པ་དང་ངང་པ་གཉིས་ཀྱི་སྐད་
ཀྱི་སྒྲ་དང་ཕྱེད་ཀ་ཙམ་འདྲ་གི་ཡོད། ཡང་ཉེན་བརྡ་གཏོང་སྐབས་ཁོ་ཚོས་ངུར་སྒྲའམ་སིད་སྒྲ་སྒྲོག་གི་ཡོད། དྲག་
རྩལ་མཁས་པའི་བྱི་ལ་དོམ་ཞེས་པའི་གློག་བརྙན་ནང་བརྗིད་ཉམས་དོད་པའི་དོམ་ཁྲ་དམར་ཆུང་ཞིག་ཁོའི་དགེ་
རྒན་ཡིན། ཧྥ་ཡར་ཧྥོག་སི་ཟེར་བའི་དྲྭ་ཚུགས་ཀྱི་ཚོང་རྟགས་ལ་དོམ་ཁྲ་དམར་ཆུང་འཁྱིལ་ནས་ཡོད་པ་ཞིག་ཡོད།
དངོས་བདེན་ཡིན་ནམ་རྟོག་བཟོ་ཡིན།
སྒྲུང་ཐུང་འདིའི་ནང་གསལ་བ་བཞིན་དོམ་ཁྲ་དམར་ཆུང་གིས་སི་པན་དམར་པོ་བཟའ་གི་ཡོད་དམ། དེ་ནི་བདེན་
པ་མིན། དོམ་ཁྲ་དམར་ཆུང་གིས་སི་པན་ཟས་སུ་སྤྱོད་ཀྱི་མེད། ཡིན་ན་ཡང་སི་པན་དམར་པོ་བཟའ་རྒྱུར་དགའ་
བའི་སྲོག་ཆགས་གཞན་ཞིག་ཡུན་ནན་གྱི་ཤིང་ནགས་ནང་གནས་ཀྱི་ཡོད་པ་ནི་ཤིང་སྡོང་ཐོག་གནས་མཁན་གྱི་བྱི་
ལོང་ཟེར་བ་དེ་ཡིན། ཁོ་ཚོ་ནི་མི་ལས་གཞན་པའི་སི་པན་དམར་པོ་ཟས་སུ་སྤྱོད་མཁན་གྱི་ནུ་གསོས་སེམས་ཅན་
གཅིག་པོ་དེ་ཡིན། ཁོ་ཚོས་སི་པན་ཟ་བ་ཙམ་མ་ཟད་དེ་ལ་དགའ་པོ་ཡང་ཡོད། གཞན་འདབ་ཆགས་རིགས་ཀྱིས་
སི་པན་བཟས་ཚེ་སྐྱོན་མེད།
དོམ་ཁྲ་དམར་ཆུང་སྲུང་སྐྱོབ།
ནུ་གསོས་སེམས་ཅན་འདི་ནི་རྩ་སྟོངས་སུ་འགྲོ་ཉེ་ཤོས་ཀྱི་སྲོག་ཆགས་ཤིག་ཆགས་ཡོད། ད་ལྟའི་ཆར་ནགས་ཁྲོད་
དུ་དོམ་ཁྲ་དམར་ཆུང་གི་གྲངས་འབོར་༡༠༠༠༠ ལས་ཉུང་བ་ལྷག་ཡོད། བོད་ཀྱི་མཐོ་སྒང་དུ་མིའི་ཁྱིམ་ཆས་དང་
ཟས་ཟ་བྱེད་ཤིང་ཐུར་སོགས་ཀྱི་ཕྱིར་ནགས་ཚལ་གཅོད་འབྲེག་བྱེད་པ་དེས་ཁོ་ཚོའི་གནས་བབ་ཛ་དྲག་ཏུ་གྱུར་
ཡོད། རྒྱ་གར་ནས་དོམ་ཁྲ་དམར་ཆུང་རྣམས་རྒྱ་ནག་ཏུ་གཅེས་ཉར་སྲོག་ཆགས་སམ་སྒེར་གྱི་སྤྲོ་སྐྱིད་ཁང་དུ་
ཉར་རྒྱུའི་ཕྱིར་ནག་ཚོང་རྒྱག་གི་ཡོད། རྒྱ་ནག་ཡུན་ནན་ཁུལ་དུ་དོམ་ལྤགས་ཀྱི་ཆེད་དུ་དོམ་ཁྲ་དམར་ཆུང་རྔོན་
རྒྱག་གི་ཡོད། ཁོ་ཚོས་པགས་པ་དེ་སྲོལ་རྒྱུན་གྱི་ཞྭ་མོ་བཟོ་རྒྱུར་བེད་སྤྱོད་བྱེད་ཀྱི་ཡོད་པ་རེད། དོམ་ཁྲ་དམར་ཆུང་
གི་སྐོར་ལ་རྒྱས་པར་ཤེས་འདོད་ན་redpandanetwork.orgཞེས་པའི་དྲྭ་ཚིགས་ལ་གཟིགས།

ཧི་མཱུ་ལ་ཡའི་བྱ་རྒོད།

ཚན་རིག་གི་མིང་། ཇིབསེ་ཧི་མཱ་ལ་ཡན་སིསེ།
བོད་པའི་མིང་།བྱ་རྒོད།
ས་བབ་མཐོ་ཚད།དམའ་ས་ན་ས་མི་ཊར༧༠༠༠ གི་མཚམས་བར།
ཧི་མཱ་ལ་ཡའི་བྱ་རྒོད་ཀྱིས་ཇོ་མོ་གླང་མའི་ཐོག་གི་གྲང་རླུང་དང་འགྲོགས་ནས་མི་ཊར་༨༠༠༠ ཙམ་གྱི་མཐོ་ཚད་དུ་
འཕུར་བསྐྱོད་བྱེད་པ་མངོན་རྒྱུ་ཡོད་ཅིང་། བྱ་དེ་ནི་གཟུགས་སྟོབས་ཆེ་བས་ཕལ་ཆེར་ཁུལ་དེའི་བྱ་རིགས་ཀྱི་ནང་
ནས་ལྗིད་ཚད་དང་གཟུགས་སྟོབས་ཆེ་ཤོས་དེ་ཆགས་ཀྱི་ཡོད། ཁོ་ཚོའི་གཤོག་པ་ཧ་ཅང་རིང་བས་ན་ཚོད་ལོན་
པའི་བྱ་ཞིག་གི་གཤོག་པ་ལ་མི་ཊར་༢་༥ཡང་ན་༣གྱི་ཚད་ཡོད།བྱ་རྒོད་གཞན་དང་མཚུངས་པར་ཁོ་ཚོས་སེམས་
ཅན་གྱི་བེམ་རོ་ཟ་གི་ཡོད། བོད་དུ་དམིགས་བསལ་བྱ་རྒོད་ཀྱི་རིགས་དེ་ཉིད་ཁྱུ་བྱས་ནས་མིའི་ཕུང་པོ་དུར་འཇུག་
བྱེད་སའི་དུར་ཁྲོད་དུ་བྱ་གཏོར་བྱེད་པའི་སྐབས་གཅིག་ཏུ་འཛོམས་ཏེ་མིའི་བེམ་རོ་ཟ་ཡི་ཡོད། དེའི་རྐྱེན་གྱིས་བྱ་
དེ་ནི་བོད་ཀྱི་དམངས་ཁྲོད་ཤེས་བྱའི་ནང་གལ་ཆེན་ཞིག་ཡིན། བྱ་གཏོར་ཞེས་པ་ནི་བྱ་ལ་ཕུང་པོ་སྦྱིན་པ་གཏོང་
བའི་དོན་ཡིན། བྱ་གཏོར་གྱི་སྐབས་བྱ་རྒོད་ཨོག་ཚོམ་ཅན་ཟེར་བ་ཡང་ཡོང་གི་ཡོད། བྱ་རྒོད་འདིས་བཟོད་བསྲན་
ཆེན་པོས་བྱ་རྒོད་གཞན་རྣམས་ཟས་ཚར་རྒྱུར་སྒུག་སྡོད་ཀྱི་ཡོད། དེའི་རྒྱུ་མཚན་ནི་ཁོ་ཚོས་བེམ་རོའི་རུས་པ་ཟ་གི་
ཡོད། བྱས་རུས་པ་ཇི་ལྟར་ཟ་འམ་ཞེ་ན། བྱ་དེས་རུས་པ་གནམ་གྱི་མཐོ་སར་ཁྱེར་རྗེས་མར་འཕེན་པ་དང་། ཧོབ་
རྒྱུག་གིས་ཆག་ཟིན་པའི་རུས་པའི་ནང་གི་རྐང་མར་དེ་ཟ་གི་ཡོད། གཞན་རྒྱ་གར་གྱི་པར་སིའི་ཚོ་པ་ཚོས་ཀྱང་བྱ་
གཏོར་བྱེད་སྲོལ་ཡོད་པ་རེད།
ཧི་མཱ་ལ་ཡའི་བྱ་རྒོད་རྣམས་བྱ་རིགས་ཀྱི་ཁྲོད་ནས་ཡིད་དབང་འཕྲོག་དགོས་པ་ཞིག་མིན་ན་ཡང་། བེམ་རོ་ཟས་
སུ་བསྟེན་གྱི་ཡོད་པའི་ཆ་ནས་ཁོ་ཚོས་སེམས་ཅན་གྱི་ཤི་རོ་རྣམས་དེ་ལྟར་བདག་མེད་དུ་ལྷག་ཚེ་ནད་འབུ་སྲོག་
འཕེལ་སྲིད་པའི་ཉེན་ཁ་ལས་འགྲོལ་རྒྱུའི་ལས་འགན་གལ་ཆེན་ཞིག་འཁྱེར་བཞིན་ཡོད།ཁོ་ཚོས་ཁྱུ་ཚོགས་གཅིག་
ཙམ་ལྷན་དུ་བེམ་རོ་གཅིག་གི་ཐོག་ཏུ་བབས་ནས་མཉམ་ཟ་བྱེད་ཀྱི་ཡོད་པས་མཉམ་ཟས་ལ་རོལ་མཁན་ཞིག་
ཡིན་པར་བརྗོད་ཆོག
ཁྱད་འཕགས་ཀྱི་ནུས་སྟོབས།
བྱ་རྒོད་ལ་ཁྱད་དུ་འཕགས་པའི་ལྟ་བྱེད་ཀྱི་ནུས་པ་ལྡན་ཡོད། ཁོ་ཚོས་སའི་ཐོག་བེམ་རོ་ཡོད་ཚེ་དགུང་སྔོན་གྱི་
མཐོ་ཚད་ཀི་ལོ་མི་ཊར་༣ཙམ་གྱི་ཐག་རིང་ཚད་ནས་མཐོང་ཐུབ་ཀྱི་ཡོད། ཧི་མཱ་ལ་ཡའི་བྱ་རྒོད་རྣམས་དུས་
རབས་རྙིང་པའི་རྒོད་རིགས་སུ་གཏོགས་ཀྱི་ཡོད་པས། ཁ་ཟས་འཚོལ་ཕྱིར་རང་ཉིད་ཀྱི་ཤིན་ཏུ་རྣོ་བའི་མིག་དབང་
བེད་སྤྱོད་བྱེད། མགོ་བོའི་ཐོག་ཏུ་སྤུ་མེད་པ་དེས་ཁོ་ཚོ་དུས་རབས་གསར་པའི་བྱ་རྒོད་ལས་ལོགས་སུ་འབྱེད་ཀྱི་
ཡོད། དུས་རབས་གསར་པའི་བྱ་རྒོད་རྣམས་ཟས་འཚོལ་རྒྱུར་ཤིན་ཏུ་རྣོ་བའི་རྫི་ནུས་ཏེ་དྲི་མ་སྣོམ་རྒྱུའི་རྩལ་བེད་
སྤྱོད་བྱེད་ཀྱི་ཡོད། མ་ཟད་དུས་རབས་གསར་པའི་བྱ་རྒོད་ཀྱི་དྲི་སྣོམ་རྒྱུའི་ནུས་པ་ནི་བྱ་རིགས་ཚང་མའི་ཁྲོད་ནས་
བཟང་ཤོས་ཡིན།དེའི་རྒྱུ་མཚན་ནི་ཁོ་ཚོས་སེམས་ཅན་གྱི་བེམ་རོ་དེ་ཇི་ཙམ་རྙིང་པ་ཡིན་མིན་ཤེས་དགོས་ན་དྲི་མ་
སྣོམ་དགོས། གལ་ཏེ་སོས་པ་མིན་ཚེ་ཁོ་ཚོའི་སྲོག་ལ་ཉེན་ཁ་ཡོད།
ཧི་མཱ་ལ་ཡའི་བྱ་རྒོད་སྲུང་སྐྱོབ།
སྲོག་ཆགས་ཀྱི་རིགས་ཀྱི་ཆ་ནས་ཧི་མཱ་ལ་ཡའི་བྱ་རྒོད་ནི་གཉན་འཕྲང་ཆེ་ཤོས་ཀྱི་གནས་སུ་གྱར་བ་ཞིག་ཡིན།
ཁོ་ཚོའི་འཚོ་གནས་ལ་གནོད་ཚབས་ཆེ་ཤོས་དེ་དུག་རྫས་ཡིན། བོད་དུ་འདས་པའི་ལོ་སུམ་ཅུའི་ནང་རྒྱ་མིས་
དམིགས་སུ་བཀར་ནས་རྩྭ་ས་ཁག་ལ་ཨ་བྲ་མེད་པ་བཟོ་ཕྱིར་དུག་རྫས་གཏོར་བ་དེས་བྱ་རྒོད་ཧ་ཅང་མང་པོ་ཉུང་
དུ་ཕྱིན་ཡོད། མ་ཟད་ཨ་བྲ་དུག་གིས་གསོད་པ་དེ་རྩྭ་ས་བདག་སྐྱོང་བྱེད་རྒྱུའི་ཐབས་ལམ་ལེགས་པོ་ཞིག་ཡིན་
པའི་དཔང་རྟགས་མེད་པ་དང་། དོན་དངོས་ཐོག་ཨ་བྲས་ས་དྲུས་པ་དེས་བྱ་བྱིའུ་ལ་ཚང་བཟོ་རྒྱུ་ལས་སླ་པོ་
ཆགས་ཀྱི་ཡོད། བོད་ཀྱི་བྱ་རྒོད་ཀྱི་ཟས་ཀྱི་འབྱུང་ཁུངས་གཞན་ཞིག་ཀྱང་བརླག་འགྲོ་གི་ཡོད་པ་ནི་གཡག་གི་བེམ་
རོ་ཉུང་དུ་འགྲོ་བ་དེ་ཡིན། དེ་ཡང་རྒྱ་མིའི་སྲིད་གཞུང་ནས་བོད་པའི་འབྲོག་པ་ཕོན་ཆེན་ཞིག་གཞིས་ཆགས་སུ་
བཅུག་པ་དང་ཁོ་ཚོའི་གཡག་ལ་སོགས་པའི་སྒོ་ཕྱུགས་སེམས་ཅན་རྣམས་དམར་གསོད་བྱེད་པ་དེ་ཡིན།
ཡང་རྒྱ་གར་གྱི་གཡས་གཡོན་ས་ཁུལ་ཁག་ཏུ་ཧི་མཱ་ལ་ཡའི་བྱ་རྒོད་ཀྱི་གྲངས་འབོར་ཆག་པས་ས་ཆ་འགའ་རེར་ཕྱི་
ལོ་༡༩༩༠ ནས་བཟུང་དུག་རྫས་ཅན་གྱི་བེམ་རོ་བཟས་པའི་རྐྱེན་གྱིས་བྱ་རིགས་དེའི་བརྒྱ་ཆ་༩༠ ཙམ་མེད་པར་
གྱུར་ཡོད། ས་ཁུལ་དེ་ཚོར་ཞིང་པ་རྣམས་ཀྱིས་བ་གླང་དང་མ་ཧེ་སོགས་ལ་ཌ་ཡི་ཀི་ལོ་ཕེ་ནཀ་ཟེར་བའི་གཉན་
འཇོམས་སྨན་རྫས་ཤིག་སྤྲོད་ཀྱི་ཡོད། རྫས་དེ་སྤྲད་པའི་སྒོ་ཕྱུགས་ཀྱི་བེམ་རོ་ཟ་མཁན་གྱི་བྱ་རིགས་ཚོའི་མཁལ་
མར་རྨས་སྐྱོན་ཚབས་ཆེ་ཡོང་གི་ཡོད། དཀའ་ངལ་དེ་སེལ་བར་ཐབས་ཤེས་ཤིག་ཡོད་པ་ནི་ཞིང་པ་ཚོས་སྨན་
རྫས་དེའི་ཚབ་ཏུ་མེ་ལོག་སི་ཁེམ་ཟེར་བ་དེ་བེད་སྤྱོད་བྱ་ཐུབ་ཚེ་དེས་བྱ་རྒོད་གསོད་ཀྱི་མེད། འོན་ཀྱང་རྫས་དེའི་
རིན་གོང་མཐོ་བ་ཡོད།བྱ་རྒོད་ཀྱི་རིགས་གཞན་དང་མི་འདྲ་བར་ཧི་མཱ་ལ་ཡའི་བྱ་རྒོད་ཀྱི་གྲངས་འབོར་ལ་ཧ་ལས་
པའི་ཉམས་རྒུད་ཕྱིན་མེད། བོད་དུ་བྱ་རྒོད་ཀྱི་ཟས་ཀྱི་འབྱུང་ཁུངས་གཅིག་ཉུང་དུ་འགྲོ་བཞིན་པ་ནི་རྒྱ་མིས་བོད་
པའི་འབྲོག་པ་ཁྱོན་ཆེན་གཞིས་གྲོང་དུ་བསྒྱུར་གྱི་ཡོད་པ་དང་། ཁོ་ཚོས་བདག་ཏུ་བཟུང་བའི་ཕྱུགས་ཟོག་དང་
གཡག་རྣམས་གསོད་ཀྱི་ཡོད་པ་དེ་དག་ཡིན།
མགོ་བོ་ཐིག་ནག་ཅན་གྱི་དད་པ།
ཚན་རིག་གི་མིང་། ཨེན་སར་ཨིན་ཌི་ཁསེ།
བོད་པའི་མིང་།ངང་པ།
ས་བབ་མཐོ་ཚད། ངང་པ་འདིའི་རིགས་ཁ་ཤས་མཐོ་ཚད་མི་ཊར་༧༣༠༠ མཚམས་སུ་འཕུར་བ་མཐོང་ཡོད་ཀྱང་།
རྒྱུན་གཏན་དམའ་སའི་མཐོ་ཚད་མི་ཊར་༦༥༠༠ མཚམས་སུ་འཕུར་གྱི་ཡོད།
མགོ་བོ་ཐིག་ནག་ཅན་གྱི་ངང་པ་ཞེས་པའི་མིང་འདི་ཁོ་ཚོའི་མིག་གི་རྒྱབ་ཏུ་ཐིག་ནག་གཉིས་ཡོད་པ་ལས་ཐོགས་
ཡོད། གཤོག་པ་སྤྱད་ནས་མཁའ་དབྱིངས་སུ་སྐྱོད་མཁན་གྱི་མགོ་བོ་ཐིག་ནག་ཅན་གྱི་བྱ་འདི་ཧ་ཅང་གི་མཐོ་སར་
འཕུར་ཐུབ་ཅིང་། ལོ་ལྟར་ཧི་མཱ་ལ་ཡའི་རི་རྒྱུད་ཐེངས་གཉིས་རེ་བརྒལ་ནས་གནས་སྤོས་བྱེད་ཀྱི་ཡོད་པ་ཧང་སང་
དགོས་པ་ཞིག་ཡིན། ལ་ཆེན་ཁག་ཏུ་ཁོ་ཚོས་མི་ཊར་༦༥༠༠ མཐོ་ཚད་དུ་འཕུར་བ་མཐོང་རྒྱུ་ཡོད།
འདས་པའི་ལོ་མང་རིང་བྱ་རིགས་གང་འདྲ་ཡིན་ཡང་ཧི་མཱ་ལ་ཡའི་རི་རྒྱུད་བརྒལ་གྱི་མེད་པའི་ཚོད་དཔག་བྱས་
ཡོད་ཀྱང་། ད་ཆ་བྱ་རིགས་དྲུག་ཙམ་གྱིས་འཛམ་གླིང་གི་རི་བོ་མཐོ་ཤོས་དེའི་ཐོག་འཕུར་སྐྱོད་བྱེད་ཀྱི་ཡོད་པ་
རྟོགས་ཡོད། ཁོ་ཚོ་ནི་མཁའ་བསྐྱོད་སྲོག་ཆགས་ཀྱི་ནང་ནས་འཕུར་རྩལ་ཆེ་ཤོས་ཡིན། ཇོ་མོ་གླང་མ་རི་འཛེགས་
བྱེད་མཁན་ཚོས་བྱ་སྐྱུང་ཀས་མཐོ་ཚད་མི་ཊར་༧༠༠༠ དང༌། ཕུག་རོན་གྱིས་མི་ཊར་༨༣༠༠ ཡི་མཐོ་ཚད་དུ་
འཕུར་བསྐྱོད་བྱས་པ་མཐོང་མྱོང་ཡོད། དགུན་དུས་ཡོལ་བ་དང་མགོ་བོར་ནག་ཐིག་ཅན་གྱི་ངང་པ་དེ་ཚོས་བལ་
ཡུལ་དང་། རྒྱ་གར་གྱི་དམའ་སར་ཟས་འཚོལ་རྒྱུ་མཚམས་བཞག་སྟེ་རྒྱ་མཚོའི་ངོས་ནས་ཐད་ཀར་མི་ཊར་༦༠༠༠
ངམ་༧༠༠༠ གྱི་མཐོ་ཚད་ལ་འཕགས་ཏེ་ཧི་མཱ་ལ་ཡའི་རི་རྩེ་བརྒལ་ནས་ཨ་མདོ་དང་། སོག་པོ། ཀེར་གི་སི་ཐན་
སོགས་སུ་རིགས་སྤེལ་བྱེད་དུ་བསྐྱོད་ཀྱི་ཡོད།
ཁྱད་དུ་འཕགས་པའི་ནུས་སྟོབས།
མགོ་བོ་ཐིག་ནག་ཅན་གྱི་ངང་པས་ཆུ་ཚོད་གཅིག་ལ་ཀི་ལོ་མི་ཊར་༨༠ཙམ་འཕུར་ཐུབ་ཀྱི་ཡོད། གལ་ཏེ་འཕུར་
འགྲོས་རམ་འདེགས་བྱེད་མཁན་གྱི་མཁའ་རླུང་དང་འགྲོགས་ན་ཆུ་ཚོད་གཅིག་གི་ནང་ཀི་ལོ་མི་ཊར་༡༦༠ འཕུར་
ཐུབ་པའི་མགྱོགས་ཚད་ལྡན་ཡོད། དེ་ལྟར་ཁོ་ཚོས་ས་མཐོ་བོར་ཇི་ལྟར་འཕུར་ཐུབ་བམ་ཞེ་ན། ཁོ་ཚོའི་གཤོག་སྒྲོའི་
ནང་ཤ་ཡིས་གྲང་ངར་ལས་སྐྱོབ་པ་དང་། ཕྱིའི་གཤོག་སྒྲོ་ཚགས་དམ་པོ་དེས་ཆར་ཆུ་སོགས་ནང་དུ་འཐིམ་མི་
འཇུག་པ་དེས་ལུས་ལ་འཁྱག་པ་ཆགས་ཀྱི་མེད་པས་ཁོ་ཚོའི་སྲོག་ལ་འཆི་སྐྱོན་ཡོང་གི་མེད།
ཧོང་སྒྲ་སྒྲོག་པ།
གལ་ཏེ་ཁྱོད་ཀྱིས་མགོ་བོ་ཐིག་ནག་ཅན་གྱི་ངང་པའི་ཧོང་སྒྲ་ཐོས་སོང་ན་ཁྱོད་རང་བོད་དུ་སླེབས་པའི་རྟགས་
གསལ་པོ་ཡིན།


བོད་ཀྱི་གཙོད།

ཚན་རིག་གི་མིང་།པན་ཐོ་ལོབསེ་ཧོཌ་སོ་ནི།
བོད་མིང་། གཙོད།
ས་བབ་མཐོ་ཚད།མི་ཊར་༣༢༠༠ ནས་༥༥༠༠ བར།
བོད་ཀྱི་གཙོད་ནི་མཐོ་སྒང་གི་བྱང་ཐང་དུ་འཚོ་བ་ཡིན། གཙོད་མོ་ལ་རྭ་ཅོ་མེད་པ་དང་གཙོད་ཕོ་ལ་ཕྲ་ལ་རིང་
བའི་རྭ་ཅོ་གཉིས་ཡོད། དུས་རབས་དུ་མའི་གོང་ནས་བོད་ཀྱི་རྟོག་སྒྲུང་ཁྲོད་དུ་རྭ་བ་གཅིག་ཅན་གྱི་རྟ་མཆོག་
ཅེས་པ་དེའི་བྱུང་ས་ཡིན། དཔར་རིས་ནང་བལྟས་ན་གཙོད་ལ་རྭ་ཅོ་རིང་པོ་གཅིག་ཡོད་པ་ལྟར་སྣང་གི་ཡོད།
གཙོད་ཕོ་ཡིས་རྒྱུད་མངས་འདྲ་བའི་རྭ་ཅོ་དེ་རང་གི་བུད་མེད་ཀྱི་འཁོར་རྣམས་དགྲ་ཟླ་ལས་སྐྱོབ་པའི་ཕྱིར་རྒོལ་
འཛིང་གཏོང་སྐབས་བེད་སྤྱོད་བྱེད་ཀྱི་ཡོད། གཙོད་ཕོའི་རྐང་པ་དང་གདོང་ལ་ཤ་རྟགས་ཡོད་པ་དེ་གཙོད་མོ་ལ་
མེད། གཙོད་ཀྱི་ལ་ཊིན་གྱི་མིང་དེ་བྷེ་རན་ཧུ་ཀྲོན་ཧོཌ་སན་གྱི་མིང་ལས་བྱུང་། ཁོང་གིས་ཕྱི་ལོ་༡༨༣༤ ལོར་ཐོག་
མར་སྲོག་ཆགས་དེ་ནུབ་ཕྱོགས་པའི་ཚན་རིག་པར་འགྲེལ་བརྗོད་བྱས་ཡོད།གཙོད་ཀྱི་རིགས་འདི་ནི་བོད་ཀྱི་མཐོ་
སྒང་ཁོ་ནར་མཐོང་རྒྱུ་ཡོད།
གཙོད་ཀྱི་བྲང་འོག་གི་ཁུ་ལུ་ནི་འཛམ་གླིང་ནང་བལ་གྱི་རྒྱལ་པོའམ་ཤ་ཏུཤ་ཟེར་བ་དེ་ཡིན། ད་བར་གཙོད་ཀྱི་
རིགས་མིའི་བཙན་འོག་ཏུ་བདག་སྐྱོང་བྱས་མེད་སྟབས་ཁོ་ཚོའི་ཁུ་ལུ་དེ་ཐོབ་པར་ངེས་པར་དུ་སྲོག་ཆགས་དེ་
བསད་ནས་པགས་པ་བཤུ་རྒྱུ་དེ་ཁོ་ན་ཡིན། ད་ཆ་གཙོད་ཀྱི་ཁུ་ལུ་ཚོང་འགྲེམས་བྱེད་རྒྱུ་དེ་ཁྲིམས་འགལ་ཆགས་
ཡོད་ཀྱང་། རི་དྭགས་དེའི་གྲངས་འབོར་༡༠༠༠༠༠ ལས་ཉུང་བ་ལས་ལྷག་མེད་སྟབས་རྩ་སྟོངས་སུ་འགྲོ་ཉེན་ཡོད།
གཞན་ཡང་སྲུང་སྐྱོབ་ཀྱི་ཐབས་ཤེས་གཞན་ཞིག་ནི་རའི་ཁུ་ལུ་གཙོད་ཀྱི་ཁུ་ལུའི་ཚབ་ཏུ་ཚོང་འགྲེམས་བྱེད་རྒྱུ་དེ་
ཡིན། གཙོད་རྣམས་ཁུ་ལུའི་ཕྱིར་བདག་ཉར་བྱེད་མི་ཐུབ་སྟེ། ཁོ་ཚོ་མིའི་བདག་ཉར་འོག་འཚོ་ཐུབ་ཐབས་བྲལ།
ཁྱད་འཕགས་ཀྱི་ནུས་སྟོབས།
གཙོད་ཟེར་བའི་རི་དྭགས་འདིའི་ཁུ་ལུར་དམིགས་བསལ་གྱི་ཁྱད་ཆོས་ཤིག་ཡོད་པ་ནི་སྤུ་དེས་ལུས་པོའི་ཉེ་འགྲམ་
དུ་ཡོད་པའི་རླུང་ཚ་པོ་ཕྱིར་གྲམ་མི་འཇུག་ཅིང་། དེས་ཤིན་ཏུ་གྲང་བའི་ཁ་བ་བུ་ཡུག་གིས་བསྡམས་ནས་ཚ་
ཚད་འཇལ་བྱེད་ཀྱི་ཡོ་ཆས་ཀྱི་ཚད་ཀླད་ཀོར་འོག་གི་འཐེན་གྲངས་༤༠ ཙམ་ཟིན་པའི་སྐབས་སུའང་ཁོ་ཚོར་འཚོ་
ཐུབ་པའི་ནུས་པ་སྤྲོད་ཀྱི་ཡོད། བོད་ཀྱི་མཐོ་སྒང་དུ་གཙོད་ཀྱིས་ཆུ་ཚོད་གཅིག་ལ་ཀི་ལོ་མི་ཊར་༨༠ ཙམ་རྒྱུག་
ཐུབ་པའི་ནུས་པ་ཡོད་པས། ཁོ་ཚོ་ཟ་མཁན་གྱི་གཅན་གཟན་ལས་བྲོས་ཐུབ་ཀྱི་ཡོད་ཀྱང་། ཇིབ་འཁོར་ནང་ནུས་
ཤུགས་ཆེ་བའི་གོ་མཚོན་འཁྱེར་ཡོད་པའི་རྔོན་པ་ཚོའི་ས་ནས་ཐར་གྱི་མེད།
དངོས་བདེན་ཡིན་ནམ་རྟོག་བཟོ་ཡིན།
གོང་གི་སྒྲུང་ཐུང་ནང་གི་མཁའ་འགྲོ་ཟེར་བའི་ཁྭ་ཏ་དེས་གཙོད་ཀྱི་བྲང་འོག་གི་ཁུ་ལུ་བླངས་ནས་རང་ཉིད་ཀྱི་སྒོ་
ང་གཏོང་སའི་བྱ་ཚང་བཟོ་བར་བྱེད། དོན་དངོས་ཐོག་ཁོ་ཚོས་གཙོད་ཀྱི་སྤུ་བྱ་ཚང་ལ་གདིང་གི་ཡོད་དམ། དེ་ནི་
དངོས་བདེན་ཡིན་ཡང་ཆོག་ལ་མིན་ཡང་ཆོག ཁོ་ཚོས་བྱ་ཚང་བཟོ་བྱེད་ཀྱི་སྤུ་དེ་སྲོག་ཆགས་གང་གི་ཡིན་པ་
བརྗོད་དཀའ་ཡང་། ཕལ་ཆེར་ཧི་མཱ་ལ་ཡའི་ར་རྒོད་ཀྱི་ལུས་ནས་འཐུ་ཡི་ཡོད་པ་འདྲ་པོ་འདུག
བོད་ཀྱི་གཙོད་སྲུང་སྐྱོབ།
བོད་ཀྱི་གཙོད་ནི་རྩ་སྟོངས་སུ་འགྲོ་ཉེ་ཤོས་ཀྱི་སྲོག་ཆགས་ཤིག་ཡིན། ཁོ་ཚོར་ཉེན་ཁ་འཕྲད་རྐྱེན་གཙོ་བོ་ནི་
ཕྱུགས་བདག་རྣམས་ལ་གཙོད་ཀྱི་ཁུ་ལུའི་ཁ་དཀྲིས་དང་གཟན་རིགས་སོགས་བཟོ་ཕྱིར་རྔོན་གྱི་ཡོད་པ་དེ་ཡིན་
ཞིང་། གཙོད་ཀྱི་ཁུ་ལུས་བཟོས་པའི་གཟན་རིགས་རྐང་གཅིག་གི་ཆེད་དུ་གཙོད་གསུམ་ནས་ལྔའི་བར་གསོད་ཀྱི་
ཡོད། བོད་དུ་གཙོད་ལ་སྲུང་སྐྱོབ་ཆ་ཚང་ཡོད། རྒྱ་གར་དུ་ཡང་གཙོད་ཀྱི་ཁུ་ལུའི་ཚོང་ལས་ཁྲིམས་ཐོག་ནས་མི་
ཆོག་པ་བཟོས་ཡོད་པ་དང་། ཀ་ཤི་མིར་དུ་གཟན་རིགས་དེ་དག་བཟོ་ས་གཙོ་བོ་དེ་ཡིན། འོན་ཀྱང་མི་ཚོས་ད་དུང་
ཡང་གཙོད་རྣམས་ལྐོག་ཏུ་རྔོན་བཞིན་ཡོད། བོད་ཀྱི་གཙོད་ཀྱི་རྭ་ཅོ་བཏགས་ནས་སྲོལ་རྒྱུན་སྨན་གྱི་ནང་བེད་
སྤྱོད་བྱས་ཏེ། ཚད་ནད་དང་གློ་བའི་ནད་ལ་ཕན་གྱི་ཡོད་ཚུལ་བརྗོད་ཀྱང་། དེས་ཕན་ཐོགས་ཡོད་མེད་ཀྱི་དཔང་
རྟགས་གཅིག་ཀྱང་མེད།
རི་སྐྱེས་སྲོག་ཆགས་ཀྱི་ཉུལ་ཞིབ་པ་ངོ་མ།
རྒྱུ་མཚན་གསལ་པོ་མེད་པ་གང་ཞིག་ལ་ཕྱི་ལོ་༡༩༨༠ ནང་ནུབ་ཕྱོགས་སུ་གཙོད་ཀྱི་ཁུ་ལུ་ལས་བཟོས་པའི་ཁ་
དཀྲིས་དང་གཟན་རིགས་དམིགས་བསལ་དར་སོ་ཆེན་པོ་ཆགས་ཡོད། རིགས་མཐོ་བའི་སྤྱི་ཚོགས་ཀྱི་མི་སྣ་དང་།
ལྟད་མོ་འཁྲབ་སྟོན་པ་སོགས་ཀྱིས་ཁ་དཀྲིས་རེ་ལ་ཨ་སྒོར་༥༠༠༠༠ ཙམ་སྤྲོད་པ་དང་། གཟན་རིགས་ཆེ་གྲས་ལ་
ཨ་སྒོར་༢༠༠༠༠༠ ཙམ་སྤྲོད་ཀྱི་ཡོད། དེའི་རྒྱུ་མཚན་གྱིས་གཙོད་ཀྱི་ཁུ་ལུ་ལས་བཟོས་པའི་ཁ་དཀྲིས་དང་གཟན་
རིགས་ནི་མགྱོགས་མྱུར་སྤྱི་ཚོགས་ཁྲོད་གྲལ་རིམ་གྱི་གནས་བབ་མཚོན་བྱེད་ཅིག་ཏུ་གྱུར་པ་རེད།
ཕྱི་ལོ་༡༩༩༡ ལོར་ཨ་རིའི་རི་སྐྱེས་སྲོག་ཆགས་སྐོར་གྱི་མཁས་པ་འབུམ་རམས་པ་ཇོར་ཇི་ཤ་ལར་ཟེར་བར་ཁེ་ལི་
ཕོར་ནི་ཡའི་མཡེ་ཁལ་སོཊ་མེན་ཟེར་བའི་མི་ཞིག་གིས་ཡི་གེ་འབྱོར། མི་དེས་བོད་དང་སོག་པོའི་ནང་ཀཤ་མིར་གྱི་
རའི་ཁུ་ལུ་འཐུ་བའི་ལས་གྲྭ་བཙུགས་ཡོད། མི་དེ་ལ་ཨི་ཁྲ་ལི་ནས་གཙོད་ཀྱི་ཁུ་ལུ་ཀི་ལོ་༥༠༠ གཏོང་རྒྱུའི་རེ་སྐུལ་
བྱས་ཡོད། ཁོ་གཉིས་པོས་གནས་དོན་དེ་ལ་བསམ་གཞིག་ནན་པོ་བྱས་པས། གཙོད་ཀྱི་ཁུ་ལུ་ནི་བོད་ཀྱི་བྱང་ཐང་
ཁུལ་ནས་འབྱོར་གྱི་ཡོད་པ་ཤེས་ཡོད། ཚོང་པ་རྣམས་ཀྱིས་ཁུ་ལུ་དེ་ར་རྒོད་ཀྱི་བལ་ཡིན་པར་བཤད་ཀྱང་། ཤ་ལར་
གྱིས་བྱང་ཐང་དུ་ར་རྒོད་དེ་ཙམ་མེད་ཀྱང་འབྲོག་པ་སྡོད་སར་གཙོད་ཀྱི་བེམ་རོ་དུ་མ་ཡོད་པ་མཐོང་ཡོད།དེ་བཞིན་
སོཊ་མེན་གྱིས་ཀྱང་ལྷ་སར་ཀཤ་མིར་ལ་སྐྱེལ་འགྲེམས་བྱེད་རྒྱུའི་གཙོད་ཀྱི་ཁུ་ལུ་འབྱོར་གྱི་ཡོད་པ་མཐོང་ཡོད།
གནས་ཚུལ་རྣམས་གཤིབ་སྡུར་བྱས་མཐར་ཁོ་གཉིས་ཀྱིས་ཁུ་ལུ་དེ་བོད་ཀྱི་གཙོད་ཀྱི་ཡིན་པ་ཐག་གཅོད་བྱུང་ཡོད།
ལྟ་ན་སྡུག་པའི་རི་དྭགས་དེ་ཕོན་ཆེན་པོ་བསད་ནས་ཧོང་ཀོང་དང་།མི་ལན།པེ་རི་སི།ལན་ཌན།ནིའུ་ཡོག་བཅས་
སུ་དཔེ་གསར་གྱི་གྱོན་པར་དགའ་བའི་མི་ཚོའི་འདོད་བློ་སྐོང་གི་ཡོད། དེང་སྐབས་ཉམས་ཞིབ་བྱས་པ་བརྒྱུད་བལ་
གྱི་རྒྱལ་པོ་དེ་ལྷོ་ཨ་མི་རི་ཀའི་སྲོག་ཆགས་ཝི་ཀུན་དང་། བྱང་འཁྱག་རོམ་ཁུལ་གྱི་གླ་བ་གཉིས་ཀྱི་བལ་ལས་སྤུས་
ཀ་བཟང་བ་ཡོད་པས་དེ་ནི་འཛམ་གླིང་ནང་ཆེས་བཟང་ཤོས་ཀྱི་ཁུ་ལུ་ཡིན་པར་ངོས་འཛིན་བྱུང་ཡོད། བོད་
ཀྱི་གཙོད་ཀྱི་ཁུ་ལུར་དམིགས་བསལ་ཁྱད་ཆོས་ཤིག་ཡོད་པ་ནི་གནམ་གཤིས་ཧ་ཅང་གྲང་སར་ལུས་ཀྱི་དྲོད་ཉར་
ཚགས་བྱས་ནས་བོད་ཀྱི་གྲང་ངར་ཆེ་བའི་མཐོ་སྒང་དུ་འཚོ་ཐུབ་པ་བྱེད་པ་དེ་ཡིན།
བལ་དེ་ཐོབ་པའི་ཆེད་དུ་རྒྱ་བོད་གཉིས་ཀྱི་རྔོན་པ་ཚོས་གཙོད་རྣམས་ངེས་པར་དུ་གསོད་དགོས་ཀྱི་ཡོད། རྒྱུ་
མཚན་ནི་སེམས་ཅན་དེ་ནོར་ལུག་བཞིན་མིས་བདག་སྐྱོང་བྱེད་ཐབས་མེད། གལ་ཏེ་ཁོ་ཚོ་མ་བསད་པར་བྲང་
འོག་གི་སྤུ་རྣམས་འབྲེག་པའི་དབང་དུ་བཏང་ཡང་གྲང་ངར་ཁོ་ནས་འཆི་རྒྱུ་ཉག་གཅིག་ཡིན། མ་ཟད་ཁོ་ཚོ་གྲང་
ངར་ཆེ་སར་མ་གནས་ཚེ་དེ་འདྲའི་ཁུ་ལུ་དེ་ཁོ་ཚོའི་ལུས་སྟེང་དུ་སྐྱེ་མི་སྲིད། ཤ་ལར་དང་སོཊ་མེན་ལ་ཁུ་ལུ་དེ་
ངོས་འཛིན་ཐུབ་རྒྱུར་དཀའ་ངལ་གཞན་ཞིག་ཡོད་པ་རྟོགས། དེ་ནི་ཁུ་ལུ་ཕྱིར་ཚོང་བྱ་རྒྱུའི་ཆེད་བཀག་རྒྱ་ལས་
གཡོལ་ཕྱིར་ཀཤ་མིར་གྱི་ར་བལ་དང་བསྲེས་ནས་འགྲེམས་ཚོང་བྱེད་ཀྱི་ཡོད་པ་དེ་ཡིན།ཕྱིས་སུ་ཌི་ཨེན་ཨེ་བྱེ་བྲག་
བརྟག་དཔྱད་བྱ་ཐབས་ཡར་ཐོན་བྱུང་རྗེས་གཞི་ནས་གཙོད་ཀྱི་ཁུ་ལུ་ཡིན་ནམ་གཞན་ཡིན་མིན་དབྱེ་འབྱེད་ཐུབ་
པ་ཡོང་གི་ཡོད། ཐབས་ལམ་དེས་གཙོད་ཀྱི་ཁུ་ལུ་ཡིན་ནམ། ཀཤ་མེར་གྱི་རའི་ཁུ་ལུ་དང་། བྱང་ཐང་གི་རའི་ཁུ་
ལུ་སོགས་གང་ཡིན་རྩད་གཅོད་ཐུབ་ཀྱི་ཡོད།སྤྱིར་བཏང་ཆེད་ལས་པ་ཚོས་ག་རེའི་ཁུ་ལུ་ཡིན་མིན་ལག་པས་རེག་
ཙམ་གྱིས་དབྱེ་འབྱེད་ཐུབ་ཀྱི་ཡོད་ཀྱང་ཌི་ཨེན་ཨེ་བརྟག་དཔྱད་བྱེད་པ་དེས་དཔང་རྟགས་ཆགས་ཀྱི་ཡོད།
རི་སྐྱེས་སྲོག་ཆགས་སྐོར་གྱི་མཁས་པ་ཇོརཇ་ཤ་ལར་གྱིས་རྒྱ་གར་རྒྱལ་ཁྲིམས་འོག་སྔ་ས་ནས་བོད་ཀྱི་གཙོད་ལ
སྲུང་སྐྱོབ་ཆ་ཚང་ཡོད་པ་རྟོགས་པའི་རྗེས།ཕྱི་ལོ་༢༠༠༠ ལོར་ཁོ་པས་ཀཤ་མི་རིའི་ལུང་པའི་ནང་གཙོད་ཀྱི་ཁུ་ལུའི་
ཚོང་ལ་ཁྲིམས་ཐོག་བཀག་རྒྱ་ཡོང་བའི་ལས་འགུལ་སྤེལ་བ་བཞིན་ལས་འགུལ་དེར་ཡོངས་སུ་རྒྱལ་ཁ་ཐོབ་ཡོད།
དེའི་རྐྱེན་གྱིས་འཛམ་གླིང་གི་ཕྱོགས་གང་སར་གཙོད་ཀྱི་ཁུ་ལུའི་གཟན་རིགས་ཚོང་འགྲེམས་ཡོད་ཚད་གཞུང་
བཞེས་བཏང་ཡོད། ཕྱི་ལོ་༢༠༠༠ ལོའི་སྟོད་མཚམས་སུ་གཙོད་ཀྱི་ཁུ་ལུའི་ཉོ་ཚོང་ལ་ཉམས་ཆག་བྱུང་བ་དང་
གཙོད་ཀྱི་ཚེ་སྲོག་གཅོད་རྒྱུ་ཡང་ཉུང་དུ་ཕྱིན་ཡོད།འོན་ཀྱང་ད་དུང་ཁུ་ལུའི་ཆེད་དུ་གཙོད་རྔོན་རྒྱུ་རྒྱུན་ཆད་མེད།
ཇོརཇ་ཤ་ལར་གྱི་ཚོད་དཔག་ལྟར་ན་ཕྱི་ལོ་༡༩༩༠ གོ་གྲངས་ཀྱི་ནང་དུ་ཁྱོན་གཙོད་༢༠༠༠༠༠ ནས་༣༠༠༠༠༠༠
བར་བསད་ཡོད་པ་རེད།
ཁོ་པའི་འབད་བརྩོན་ལ་བརྟེན་ནས་བོད་ཀྱི་རི་དྭགས་གཙོད་སྲུང་སྐྱོབ་བྱ་ཕྱིར་ཤིང་བྱང་དང་། ཆིང་ཧེ་ནང་རྒྱལ་
ཡོངས་བྱང་ཐང་སྐྱེད་ཚལ་དང་ཉེ་འཁོར་གྱི་རི་དྭགས་གཅེས་སྲུང་ཁང་བཙུགས་ཡོད།འོན་ཀྱང་སྐྱེད་ཚལ་དེ་དག་
ཡིག་ཆའི་ནང་གསལ་བ་ཙམ་ལས་དོན་དངོས་སུ་གཏེར་ཁ་སྔོག་གདོན་དང་ཆུ་རགས་འཛུགས་བསྐྲུན་ལས་གྲྭ་
ཁག་གིས་ངན་བཀོལ་བྱེད་བཞིན་ཡོད། གྲངས་འབོར་གྱི་ཆ་ནས་ཉུང་ནའང་གཏེར་ཁ་སྔོག་འདོན་བྱེད་མཁན་
ཚོས་མུ་མཐུད་བོད་ཀྱི་གཙོད་རྣམས་ཁུ་ལུ་དང་རྭ་ཅོའི་ཕྱིར་རྔོན་བཞིན་ཡོད།།

དྲེད་མོང༌།

ལེ་ཊིན་མིང་། ཨར་སསེ་ཨརྐ་ཁྲོསེ་པི་རུ་ཨི་ནོ་སསེ།
བོད་མིང་། དྲེད་མོང་།
ས་བབ་མཐོ་ཚད། དམའ་ས་ནས་མི་ཊར་༥༠༠༠ བར།
རྩ་བའི་ཆ་ནས་དྲེད་མོང་གི་ལུས་ཀྱི་སྤུ་མདོག་ནག་པོ་ཡིན་པ་གང་ཞིག་ལ་སྤུའི་རྩེ་མོར་སྔོ་སྐྱའི་བཀྲག་མདངས་
ལྡན་ཡོད་པས་སྲོག་ཆགས་དེར་སྐབས་རེ་བོད་ཀྱི་དོམ་སྔོན་ཞེས་ཀྱང་འབོད་ཀྱི་ཡོད། དོམ་རིགས་གཞན་བཞིན་
དྲེད་མོང་ཡང་སུག་ལག་གཉིས་ཀྱི་ཐོག་ཡར་ལངས་ནས་གཡས་གཡོན་གྱི་གནས་ཚུལ་ཤེས་རྟོགས་བྱེད་པ་དང་དྲི་
མྱུལ་རྒྱག་གི་ཡོད། རྩ་སྟོངས་འགྲོ་ལ་ཁད་པའི་སེམས་ཅན་འདི་རྒྱུན་དུ་ཤིང་ནགས་ནང་འཚོ་མོད་ཀྱང་། བོད་ཀྱི་
ཆིང་ཧེ་ས་མཐོའི་ཁུལ་དུ་གནས་པའང་ཡོད། ཧི་མཱ་ལ་ཡའི་དོམ་དམར་གྱི་རིགས་དེ་དང་ཉེ་བ་༼ཨར་སསེ་ཨརྐ་
ཁྲོསེ་ཨི་ས་བྷེ་ལི་ནསེ་༽ཞེས་པའི་དོམ་དེ་ཧི་མཱ་ལ་ཡའི་དབུས་དང་ནུབ་ངོས་ཀྱི་ས་ཁུལ་ཁག་ཏུ་འཚོ་བཞིན་ཡོད།
དྲེད་མོང་གི་ཟས་སུ་རྩྭ་དང་རྩ་བ། རྩྭ་རྡོག རྩི་ཤིང་གཞན།དེ་བཞིན་འབུ་སྲིན་དང་འཕྱི་བ། ཨ་བྲ། ཞིང་ཚིག་སོགས་
གང་རྙེད་པ་རྣམས་ཟ་བ་དང་། སྟོན་དུས་ས་དམའ་སར་བབས་ནས་ཤིང་འབྲས་དང་ལུམ་འབྲས་ལ་རོལ་བར་
བྱེད། སྐབས་རེ་ཁོ་ཚོས་ལུག་དང་ར་སོགས་རྐུ་བ་དང་། སེམས་ཅན་གཞན་གྱི་བེམ་རོ་སོགས་རྙེད་ན་ཟ་ཡི་ཡོད།
དྲེད་མོང་རྣམས་ཕྱི་ཟླ་ལྔ་པ་ནས་དྲུག་པའི་བར་གྱི་འཁྲིག་སྦྱོར་གྱི་དུས་ཡུན་ལས་གཞན་ཕལ་ཆེར་ཁེར་རྐྱང་དུ་
གནས་ཀྱི་ཡོད། དགུན་ཁ་ཕྱི་ཟླ་བཅུ་གཉིས་ནས་དང་པོའི་བར་དྲེད་ཕྲུག་བཙའ་བའི་དུས་ཚོད་ཡིན་པ་དང་།ཕྱི་ཟླ་
བཅུ་པའི་མཚམས་ནས་ཁོ་ཚོའི་རྒྱུན་གཏན་གྱི་གཉིད་རིང་མགོ་ཚུགས་ཤིང་མཐར་ཕྱི་ཟླ་བཞི་པ་དང་ལྔ་པའི་ནང་
ཕྱི་ལ་ཐོན་ཡོང་གི་ཡོད།
ཡང་དེ་བས་ཀྱང་དམའ་བའི་ས་བབ་ཏུ་ཨུར་སུ་སི་ཐི་བྷེ་ཊན་ན་སི་ལེ་ནི་གྷར་ཟེར་བའི་ཨེ་ཤི་ཡའི་དོམ་ནག་ཅིག་
ཡོད། དོམ་དེ་ཡུན་ནན་དང་ཟི་ཁྲོན་ས་ཁུལ་གཞན་གྱི་ཤིང་ནགས་སུ་འཚོ་བཞིན་པ་དང་། ཁོ་ཚོའི་བྲང་ཁོག་ལ་
ཟླ་གསར་གྱི་དབྱིབས་དང་འདྲ་བའི་སྤུ་དཀར་པོའམ་སྤྲིན་གྱི་མདོག་ཅན་རེ་ཡོད་པས་མིང་གཞན་དུ་ཟླ་བའི་དོམ་
ཞེས་ཀྱང་འབོད་ཀྱི་ཡོད། དེ་མཚུངས་ཉི་མའི་དོམ་ཞེས་གོང་དང་འདྲ་བའི་སྤུ་དཀར་ལྡན་པ་ཡུན་ནན་དང་ལྷོ་ཨེ་
ཤི་ཡའི་ཁུལ་དུ་གནས་ཀྱི་ཡོད། ད་དུང་འབྲུག་བལ་གྱི་ཁུལ་དུ་དོམ་བུ་ལག་རིང་དང་ཅུང་འདྲ་བའི་དམའ་སར་
སྡོད་མཁན་གྱི་དོམ་རིགས་ཤིག་ཡོད་པ་དེ་མི་ལ་ཧ་ཅང་སྡང་པོ་ཡོད། སྤྱིར་བཏང་ཧི་མཱ་ལ་ཡའི་ཁུལ་ལ་གོང་དུ་
བརྗོད་པ་ལས་མང་བའི་དོམ་རིགས་དང་དེ་དག་གི་ནང་བསྲེས་འདྲ་མིན་ཡོད་ཀྱང་དེ་ཚོའི་སྐོར་གྱི་གོ་རྟོགས་
ཅུང་ཞན་པོ་ཡོད།
དངོས་བདེན་ཡིན་ནམ་རྟོག་བཟོ་ཡིན།
བོད་ཀྱི་དྲེད་མོང་དང་ཡ་དྲེད་གཉིས་ཀྱི་དབར་ལ་འབྲེལ་བ་ཡོད་དམ་ཞེ་ན། ཡོད་དགོས་ཏེ་ཨེ་ཤི་ཡའི་དོམ་རིགས་
གཞན་དང་མི་འདྲ་བར་བོད་ཀྱི་དྲེད་མོང་ནི་གཟུགས་རིང་པོ་ཡོད། དྲེད་མོང་མོའི་གཟུགས་པོའི་རིང་ཚད་ལ་
མི་ཊར་༡་༨དང་། ཕོའི་གཟུགས་པོར་རིང་ཚད་མི་ཊར་༢་༢ ཙམ་ཡོད། དེ་ནི་ལག་རྩེད་སྤོ་ལོ་རྩེད་མཁན་ཞིག་གི་
གཟུགས་པོའི་རིང་ཚད་ཡིན། དེའི་རྐྱེན་གྱིས་ཁོ་ཚོ་ལངས་ནས་འགྲོ་སྐབས་རྐང་པའི་རྗེས་ཤུལ་ཆེན་པོ་རྣམས་ཡ་
དྲེད་ཀྱི་རྗེས་ཤུལ་ལ་འཁྲུལ་སོང་བ་ཡིན་སྲིད། ད་བར་ཌི་ཨེན་ཨེ་ལ་བརྟག་དཔྱད་བྱས་པའི་གྲུབ་འབྲས་ཚང་
མར་ཡ་དྲེད་ཀྱི་རྩ་བའི་འབྱུང་ཁུངས་དེ་མཐར་དྲེད་མོང་སྟེ། ༼ཨུར་སུ་སི་ཨག་ཁྲོ་ས་ཕུར་ཨི་ནོ་ས་སིའམ་༽༽དེའི་
རིགས་འདྲ་ཧི་མཱ་ལ་ཡའི་དོམ་དམར་༼ཨུར་སུ་སི་ཨག་ཁྲོ་ས་ཨི་ས་བྷེ་ལི་ན་སི་༽གཉིས་པོར་ཐུག་གི་ཡོད། དེ་ལ་
ཡིད་ཆེས་ཐབས་བྲལ་ཡང་དངོས་བདེན་ཡིན།
གཡས་སུ་ཡོད་པ་དེ་ནི་འབྲུག་གི་མདའ་པ་ཞིག་གིས་ཡ་དྲེད་ལ་མདའ་འཕེན་བཞིན་པའི་སྦྲག་ཐམ་ཡིན། འཛམ་
གླིང་ཁྱོན་ཡོངས་སུ་འབྲུག་ནི་ཡ་དྲེད་རྣམས་རང་འགུལ་དུ་འཁྱམ་མྱུལ་ཆོག་སའི་རང་བྱུང་གཅེས་སྲུང་ཁང་ཡོད་
མཁན་གྱི་རྒྱལ་ཁབ་གཅིག་པུ་དེ་ཡིན་ཞིང་། མིང་ལ་སག་སྟེང་རི་དྭགས་སྲུང་སྐྱོབ་ཁང་བྱ་བ་འབྲུག་གི་ཤར་ཁུལ་
མཐའ་མཚམས་སུ་ཡོད།
བོད་ཀྱི་དྲེད་མོང་སྲུང་སྐྱོབ་བྱེད་རྒྱུ།
སྲོག་ཆགས་འདི་ནི་རྒྱའི་སྲོལ་རྒྱུན་སྨན་བཅོས་ཀྱི་ཕྱིར་དང་། གཅན་གཟན་རྔོན་རྒྱག་ལ་དགའ་མོས་ཆེན་པོ་ཚོས་
གསོད་རྒྱུར་ཉེན་ཁ་ཆེན་པོ་ཡོད།རྒྱའི་སྲོལ་རྒྱུན་སྨན་སྦྱོར་གྱི་ཆེད་དུ་གཙོ་བོ་ཨེ་ཤི་ཡའི་དོམ་ནག་དང་ཉི་མའི་དོམ་
གཉིས་ཀྱི་ཡན་ལག་བཀོལ་བ་དང་། དོམ་གྱི་སུག་ལག་གི་ཁུ་བ་སོགས་ལུས་ཀྱི་ཆ་ཤས་རྣམས་མིའི་གཟུགས་པོའི་
ནང་མཆིན་པ་སོགས་ནད་གཞི་འདྲ་མིན་གྱི་སྨན་བཅོས་ཕྱིར་བེད་སྤྱོད་བྱེད་ཀྱི་ཡོད། འོན་ཀྱང་དེས་དངོས་སུ་ཕན་
གྱི་ཡོད་པའི་དཔང་རྟགས་ཁུངས་བཙན་གང་ཡང་མེད། དོམ་མཁྲིས་གདོན་རྒྱུའི་དོན་དུ་རྒྱ་ནག་དང་ཝེཏ་ནམ་གྱི་
ནང་དོམ་སྟོང་ཕྲག་དུ་མ་བཙན་བཟུང་བྱས་ཡོད།
དོམ་དྲེད་ལ་ནུ་གསོས་་སེམས་ཅན་གཞན་ལས་མང་:
བའི་མཁྲིས་པ་འདོན་གྱི་ཡོད།དོམ་མཁྲིས་བེད་སྤྱད་ནས་
མིའི་རིགས་ཀྱི་མཆིན་པ་སོགས་ན་ཚ་གཞན་བཅོས་ཀྱི་
ཡོད་ཚུལ་བརྗོད་ནའང་། དེས་སྨན་གྱི་ཕྱིར་ཕན་ཐོགས་
ཡོད་པའི་དཔང་རྟགས་དཀོན་པོ་ཡིན། ཨར་ས་ཌོལ་ཟེར་
བའི་སྨན་རྫས་ནུས་པ་ཅན་དེ་བརྟག་དཔྱད་ཁང་ནང་
རྫས་སྦྱོར་གྱིས་བཟོ་ཐུབ་ཀྱི་ཡོད། དེར་བརྟེན་དྲེད་མོང་
གསོན་པོའི་མཁྲིས་པ་འདོན་དགོས་དོན་མེད།
བ་མེན།
ཚན་རིག་གི་མིང་། བྷུ་ཌོར་ཁ་སི་ཀྲེག་སི་ཁ་ལར།
བོད་མིང་། བ་མེན་དང་། ར་རྒྱ་ཡང་ཟེར།
གནས་སྡོད་བྱེད་སའི་ས་བབ། མི་ཊར་༡༠༠༠ ནས་༤༥༠༠ བར།
བ་མེན་ནི་སྤུ་མང་ལྡན་པའི་རྨིག་པ་ཅན་གྱི་རྩྭ་གཟན་སེམས་ཅན་ཞིག་ཡིན། སེམས་ཅན་དེའི་སྣ་འབུར་དུ་དོད་
པ་ཞིག་ལ་རྭ་ཅོ་གཉིས་རྒྱབ་ཕྱོགས་སུ་ཁ་ལོག་ནས་ཡོད། བ་མེན་ནི་ཤྭ་ཆེན་དང་། གླ་བ། གཙོད་གླང་། ར། གཙོད་
སོགས་ཚང་མ་འདྲེས་པའི་སྲོག་ཆགས་ཡ་མཚན་ཅན་ཞིག་ཡིན། སྲོག་ཆགས་དེའི་གཟུགས་པོར་ལྗིད་ཚད་སྤྱི་
རྒྱ་༤༠༠ དང་། རིང་ཚད་ལ་མི་ཊར་གཉིས་ཙམ་ཡོད། ཕོ་མོ་གཉིས་ཀར་རྭ་ཅོ་ཡོད། བ་མེན་ཕོ་རྣམས་གཟུགས་
སྟོབས་ཆེ་བ་དང་། སྒལ་ཚིགས་ཡོད་སའི་ཕྱོགས་ལ་མངོན་གསལ་དོད་པའི་ཐིག་རིས་ནག་པོ་ཞིག་ཡོད། བ་མེན་
རྣམས་ཤར་ཕྱོགས་བོད་ཀྱི་མཐོ་སྒང་དུ་གནས་རྒྱུར་དགའ་མོས་བྱེད་ཅིང་། ལྷག་པར་དུ་ཤིང་ནགས་སྟུག་པའི་བོད་
ལྷོ་ཤར་དང་། འབྲུག་ཁུལ་དུ་གནས་ཀྱི་ཡོད། དཔྱིད་དུས་འབུ་སྲིན་དང་པད་པ་ལ་གཡོལ་ཕྱིར་མཐོ་སར་གནས་
སྤོ་བྱེད་ཀྱི་ཡོད།
༡༩༥༠ ལོར་ནུབ་ཕྱོགས་པའི་ཚན་རིག་གི་ཆེད་དུ་བ་མེན་ཐོག་མར་ངོ་སྤྲོད་བྱེད་མཁན་གྱི་རང་བྱུང་ཁོར་ཡུག་
བརྟག་ཞིབ་པ་དེས་དོན་དངོས་ཐོག་བ་མེན་གསོན་པོ་ཞིག་མཐོང་མྱོང་མེད། བལ་ཡུལ་ཀཊི་མཱན་ཌུ་རུ་གནས་
སྡོད་དབྱིན་ཇི་བ་བྷེ་རི་ཡན་ཧུ་ཀྲོན་ཧོཌ་སན་གྱིས་ཁུལ་དེའི་ཡུལ་མི་རེ་ཞིག་ལ་རྩ་ཆེའི་སྲོག་ཆགས་འཚོལ་བར་
གཏོང་སྐབས་ཁོ་ཚོས་སེམས་ཅན་དེའི་པགས་པ་ཁྱེར་ཡོང་ནས་བ་མེན་གྱི་སྤྱོད་ཚུལ་འགྲེལ་བརྗོད་བྱེད་ཀྱི་ཡོད།
སེམས་ཅན་དེ་རང་ཉིད་ཀྱི་མིག་གིས་དངོས་སུ་མཐོང་ཐབས་མེད་སྟབས་ཧོཌ་སན་ལ་བ་མེན་དེ་སྲོག་ལྡན་སྡོང་
འགྲེམས་ཀྱི་ཁུངས་གང་ཞིག་ཏུ་འཇོག་དགོས་མིན་ཐད་ངེས་གཏན་མ་བྱུང་བ་དང་།བློ་དོགས་དེ་ཁོ་པས་བཏགས་
པའི་ཚན་རིག་གི་མིང་༼བྷུ་ཌོར་ཁ་སི་ཀྲིག་སི་ཁ་ལར་༽ཟེར་བ་ལས་ཚོད་དཔག་བྱེད་ཐུབ། དེ་ཡང་མིང་དེའི་དོན་
ནི་གླང་འདྲ་བའི་དགོ་བ། གྲུམ་པའི་མདོག་ཅན་ཟེར་བ་ཡིན། དོགས་གཞི་དེ་ད་ལྟ་བར་ལྷག་ནས་ཡོད།
སྲོག་ཆགས་དེའི་ནང་གསེས་རིགས་བཞི་ཡོད་པ་ནི། བོད་དུ་གནས་པའི་བ་མེན། ཧྲན་ཤི་རུ་གནས་པའི་བ་མེན།
ཟི་ཁྲོན་དུ་གནས་པའི་བ་མེན། འབྲུག་ཏུ་གནས་པའི་བ་མེན་བཅས་ཡིན། དཔར་རིས་འདིའི་ནང་བསྟན་པ་འདི་
འབྲུག་ཏུ་གནས་པའི་བ་མེན་ཕོ་ཞིག་ཡིན་ཅིང་། འབྲུག་གི་སྲོག་ཆགས་གཅེས་སྲུང་ཁང་གི་ནང་བདག་སྐྱོང་བྱས་
པ་ཉུང་ཤས་ལས་གཅིག་རེད། བ་མེན་ནི་འབྲུག་རྒྱལ་ཁབ་ཀྱི་མཚོན་དོན་སྲོག་ཆགས་ཡིན་པས་དེ་ལོག་གསོད་
བྱས་ཚེ་ཆད་པ་ལྕི།
འབྲུག་ཏུ་ཉམས་ཞིབ་བྱས་པ་བརྒྱུད་བ་མེན་གྱིས་ཟས་རྣམ་པ་སྣ་ཚོགས་སྤྱོད་ཀྱི་ཡོད། དབྱར་དགུན་གཉིས་སུ་བ་
མེན་རྣམས་ས་ཕྱོགས་མཐོ་དམན་གང་སར་འགྲུལ་བཞུད་བྱེད་ཀྱི་ཡོད་སྟབས་རྩི་ཤིང་གི་རིགས་འདྲ་མིན་སྤྱོད་
ཀྱི་ཡོད་པས། ཉམས་ཞིབ་ཀྱི་གྲུབ་དོན་ལ་གཞིགས་ན་ཁོ་ཚོས་རྩི་ཤིང་གི་རིགས་༦༥ ཙམ་ཟ་གི་ཡོད། སྲོག་ཆགས་
དེས་དམའ་སར་ཡོད་པའི་ལྕང་མ་དང་སྟག་ཤིང་སོགས་ཀྱི་ཡལ་ག་རྣམས་སྙོབ་ཕྱིར་རྐང་པ་གཉིས་ཀྱི་ཐོག་ལངས་
ཐུབ་ཀྱི་ཡོད། དབྱར་དུས་ཀྱི་ཟས་ལས་བརྒྱ་ཆ་༦༦ སྡོང་ལྡུམ་ཡིན་ཞིང་། བརྒྱ་ཆ་༡༤ ཙམ་རྩྭ་ཡིན་པ་དང་གཞན་
རྣམས་དམའ་སར་ཡོད་པའི་ཤིང་སྡོང་དང་། རྩྭ་ལྡུམ་རྣམས་ཡིན།
ཁྱད་འཕགས་ཀྱི་ནུས་སྟོབས།
སྤྱིར་བ་མེན་དེ་སྲོག་ཆགས་གཟུགས་སྟོབས་ཆེ་བ་ཞིག་ཡིན་ནའང་། དེའི་སུག་ལག་གི་སྦར་འཇུ་དམ་པའི་རྐྱེན་
གྱིས་འགྲོ་དཀའ་བ་དང་འཇམ་ཤ་ཆེ་བའི་བྲག་རིའི་ངོས་སུ་རྐང་པ་ཧ་ཅང་ཚུགས་པོ་ཡོད། སྲོག་ཆགས་དེ་བྲག་
རི་གཟར་པོའི་ཐོག་ཏུ་འཛེགས་རྒྱུར་བྱང་ཆ་དོད་པ་ཞིག་ཡིན།
དངོས་བདེན་ཡིན་ནམ་རྟོག་བཟོ་ཡིན།
བ་མེན་དེ་རྟོག་སྒྲུང་དང་འབྲེལ་བཤུགས་ཆེ། ཐོག་མར་འགྲེལ་བ་དུ་མ་ཞིག་ནས་བ་མེན་གྱི་རལ་པ་ཅན་གྱི་སྤུ་དེ་
གནའ་བོའི་གྷི་རིག་གི་ལྷ་སྒྲུང་ནང་ཇེ་སན་དང་ཨར་གྷོ་ནའུཊེ་གཉིས་ཀྱིས་འཚོལ་བའི་གསེར་གྱི་བལ་སྤུ་ཞེས་པ་དེ་
ཡིན་ཚུལ་བརྗོད་ཀྱི་ཡོད། དཔལ་འབྱོར་དང་འབྲེལ་བའི་ཐོག་ནས་བཤད་ན་གསེར་གྱི་བལ་སྤུ་དེ་བོད་ཀྱི་གཙོད་
ཀྱི་བྲང་འོག་གི་སྤུ་ལ་གོ་ན་སྟབས་བདེ་བ་ཡོད། འབྲུག་ཏུ་བ་མེན་ལ་གུས་བརྩི་ཆེན་པོ་བྱེད། དེ་ཡང་སྲོག་ཆགས་
དེའི་འབྱུང་ཁུངས་འབྲུག་གི་དམངས་ཁྲོད་དཔའ་བོ་འབྲུག་པ་ཀུན་ལེགས་ཀྱི་དུས་ནས་བྱུང་བར་བཤད་ཀྱི་ཡོད།
དུས་རབས་བཅུ་དྲུག་པའི་ནང་རྣལ་འབྱོར་བ་སྨྱོན་པ་དེ་ལ་མི་ཚོས་གསོལ་ཚིགས་ཤིག་གི་རྗེས་སུ་རྫུ་འཕྲུལ་སྟོན་
རྒྱུཪ་བསྐུལ་འདུག འབྲུག་པ་ཀུན་ལེགས་ཀྱིས་བ་ཕྱུགས་དང་ར་གཉིས་པོའི་རུས་པའི་ཕུང་པོ་ཞིག་བསྒྲིགས་ཏེ་
སེམས་ཅན་ཐ་དད་ཅིག་བཟོས་འདུག སེམས་ཅན་དེའི་མགོ་བོ་ར་དང་ལུས་པོ་བ་ཕྱུགས་ཡིན་པ་རེད།
བ་མེན་གྱིས་རྗེས་ཤུལ་འཇོག་གི་ཡོད་དམ་ཞེ་ན། ཡོད་དེ་མྱུལ་ཞིབ་པ་ཚོས་ཀྱང་ཡར་ཀླུང་གཙང་པོའི་ཐག་རིང་དུ་
ཡོད་པའི་རྦབ་ཆུ་འཚོལ་རྒྱུ་སོགས་ལ་བ་མེན་གྱི་རྗེས་ཤུལ་འདེད་ཀྱི་ཡོད།འབྲུག་གི་ས་བབ་མཐོ་ཚད་དུ་སྟག་ཡོད་
དམ་ཞེ་ན། ཡོད་དེ་འབྲུག་ཏུ་ཆ་སྙོམས་མཐོ་ཚད་མི་ཊར་༤༠༠༠ ཙམ་དུ་སྦེང་གོལ་གྱི་སྟག་ཡོད་པའི་ཤུལ་ལམ་རྙེད་
ཡོད། སྟག་དེ་ཚོ་གནམ་གཤིས་ཚ་དྲོད་རྒྱས་པའི་རྐྱེན་གྱིས་མཐོ་སར་གནས་སྤོ་བྱེད་ཀྱི་ཡོད།
བ་མེན་སྲུང་སྐྱོབ་བྱེད་རྒྱུ།
ད་ཆ་འཛམ་གླིང་གི་བདག་མེད་ས་ཁུལ་དུ་ཁྱོན་བསྡོམས་བ་མེན་༥༠༠༠ ལས་ཉུང་བ་ལྷག་ཡོད། སྲོག་ཆགས་དེ་
ཤ་དང་རྐོ་བ། རྔོན་རྒྱག་འགྲན་བསྡུར་བཅས་ཀྱི་ཕྱིར་གསོད་ཀྱི་ཡོད། བ་མེན་རྣམས་གསོན་པོར་གནས་པའི་རེ་
བ་བཟང་ཤོས་ནི་འབྲུག་གི་སྲུང་སྐྱོབ་སྲིད་ཇུས་ལེགས་པོ་དེ་ཡིན།
འབྲོང༌།
ཚན་རིག་གི་མིང་། བྷོསེ་མུ་ཀྲ་སི།
བོད་མིང་། འབྲོང་། (གཡག་རྒོད་ཀྱང་ཟེར།)
གནས་སྡོད་བྱེད་སའི་ས་བབ། མི་ཊར་༣༠༠༠ ནས་༥༦༠༠ བར། མིའི་བདག་ཏུ་བཟུང་བའི་གཡག་རྣམས་རི་བོ་
ཇོ་མོ་གླང་མའི་མཐོ་ཚད་མི་ཊར་༦༤༠༠ ཙམ་དུ་བསྐྱོད་པའང་ཡོད།
བོད་དུ་གཡག་ཟེར་བ་ནི་སྲོག་ཆགས་དེའི་ཕོ་རིགས་ལ་གོ་བ་དང་། མོ་ལ་འབྲིའམ་གནག་ཟེར། དབྱིན་ཇི་དང་
སྐད་ཡིག་གཞན་དུ་གཡག་ཟེར་བའི་ཚིག་དེ་ཉིད་སྲོག་ཆགས་དེའི་ཕོ་མོ་གཉིས་ཀར་བེད་སྤྱོད་གཏོང་གི་ཡོད།
གཡག་རྒོད་དམ་འབྲོང་ནི་སེམས་ཅན་སྟོབས་ཆེན་ཞིག་ཡིན། དེའི་ཕོ་དར་མ་ཞིག་གི་གཟུགས་སྟོབས་ནི་བདག་
ཏུ་བཟུང་བའི་གཡག་གི་ལུས་པོའི་ལྗིད་ཚད་ཀྱི་ལྡབ་གཉིས་ཙམ་ཡོད་པས་ལྗིད་ཚད་ཊོན་གཅིག་ཙམ་དང་དཔུང་
པའི་བར་གྱི་རིང་ཚད་མི་ཊར་གཉིས་ཙམ་ཡོད། དོན་དངོས་ཐོག་ཨེ་ཤི་ཡའི་གླང་ཆེན་དང་བསེ་རུ་གཉིས་ཀྱི་རྗེས་
སུ་ཨེ་ཤི་ཡའི་ནུ་གསོས་སེམས་ཅན་སྟོབས་ཆེ་ཤོས་གསུམ་པ་དེ་འབྲོང་ཡིན། ཚན་རིག་གི་མིང་བྷོསེ་མུ་ཀྲ་སི་ཟེར་
བ་དེ་འབྲོང་རྣམས་གཡག་ལས་ལོགས་སུ་འབྱེད་ཕྱིར་བཏགས་པ་ཞིག་ཡིན།བདག་ཏུ་བཟུང་བའི་གཡག་ལ་ཚན་
རིག་ཏུ་བྷོསེ་གྷར་ནི་ཡན་སི་ཞེས་བཏགས་ཡོད། དེ་ནི་ངུར་སྒྲ་སྒྲོག་མཁན་གྱི་གླང་ཞེས་པའི་དོན་ཡིན། དེས་རྒྱུན་
གཏན་གཡག་གིས་ལུས་ཁམས་བདེ་པོ་མེད་པའམ་རང་གི་ཕྲུ་གུར་འབོད་པའི་ཕྱིར་ངུར་སྒྲ་སྒྲོག་གི་ཡོད་པ་མཚོན།
འབྲོང་གིས་ཆགས་སྤྱོད་ཀྱི་ནམ་དུས་སྐབས་ངུར་སྒྲ་སྒྲོག་གི་ཡོད།
འབྲོང་གིས་ཕལ་ཆེར་རྩྭ་དང་། གྲོག་ཤིང་། རྩྭ་ལྡུམ་སོགས་ཟ་གི་ཡོད། ཁོ་ཚོས་ཟ་བའི་རྩྭ་ལ་རིགས་མི་འདྲ་བ་
༦༠ཙམ་ཡོད། འབྲོང་གིས་རྩྭའི་རྩེ་ནས་ཟ་བ་ལས་རྩ་བ་ནས་བཀོག་གི་མེད་པས་རྩ་ཐང་ལ་འཇམ་པོ་ཡོད། གཙོད་
དང་། ར་སོགས་རྩྭ་གཟན་སྲོག་ཆགས་གཞན་རྣམས་བཞིན་འབྲོང་ལའང་སོ་རྙིལ་མཁྲེགས་པོ་ཞིག་ལས་ཡས་སོ་
མེད། འོན་ཀྱང་ཁོ་ཚོར་ཡས་སོའི་འགྲམ་སོ་དེ་ཡོད། དགུན་དུས་འབྲོང་གིས་རྭ་ཅོ་དང་སུག་ལག་བེད་སྤྱོད་བྱས་
ནས་གངས་ཀྱི་འོག་ཏུ་ཡོད་པའི་གཟན་ཆག་དང་རྩི་ཤིང་སྔོག་གི་ཡོད། གཡག་གི་རིགས་རྣམས་མཐོ་སྒང་ལ་
གནས་རྒྱུར་ཤིན་ཏུ་བྱང་དྲགས་པས་ཁོ་ཚོ་དམའ་སར་འཚོ་ཐུབ་ཀྱི་མེད། འབྲོང་རྣམས་འབྲོང་མོ་དང་འབྲོང་ཕྲུག
ཕོ་གླང་རེ་ཟུང་བཅས་ཀྱི་ཁྱུ་ཆུང་ངུ་རེར་མཉམ་དུ་གནས་ཀྱི་ཡོད་ལ། སྐབས་རེ་འབྲོང་རྒན་ཕོ་ཧྲེང་ཁོ་ནའི་ཁྱུ་
ཆུང་ཆུང་བྱས་ནས་གནས་པའང་ཡོད། བྲག་རོང་ཐོག་སྐྱོད་སྐབས་འབྲོང་ནི་བདེ་ཅག་འཁྱུག་པོ་དང་སུག་ལག་
བརྟན་པོ་ཡོད། འབྲོང་ཁྱུ་ཚོ་བྱས་ནས་གངས་ཁྲོད་དུ་སྐྱོད་སྐབས་གྲལ་སྟར་གཅིག་གི་ཐོག་གཟབ་ནན་གྱིས་འགོ་
ཁྲིད་མཁན་གྱི་གཡག་དེའི་རྐང་རྗེས་དེད་ནས་འགྲོ་གི་ཡོད།
ཁྱད་འཕགས་ཀྱི་ནུས་སྟོབས།
འབྲོང་གི་ལུས་ལ་ཡོད་པའི་རྩིད་པ་མཐུག་པོ་དེས་རླུང་འཚུབ་དྲག་པོ་དང་གངས་ལྷགས་ལས་སྐྱོབ་ཐུབ་ཀྱི་ཡོད།
དེ་ཡང་ཁོ་ཚོའི་པགས་པ་མཐུག་པོ་དེའི་འོག་ཏུ་རྔུལ་རྫས་འབྱར་བག་ཅན་ཞིག་ཐོན་གྱི་ཡོད་པ་དེ་ལྷན་དུ་སྦྱར་
ནས་གྱོན་གོས་ཤིག་ཆགས་ཀྱི་ཡོད། འབྲོང་རྣམས་གྲང་ངར་ཆེ་བའི་དགུན་དུས་འཁྱག་དར་ཆགས་པའི་གྲངས་
ཚད་ཀླད་ཀོར་འོག་གི་སེལ་གླེ་༤༠ཙམ་བབས་ནའང་འཚོ་ཐུབ་ཀྱི་ཡོད། མ་ཟད་ཁོ་ཚོ་ཧ་ལམ་དར་ཆགས་ཟིན་པའི་
ཆུའི་ནང་རྐྱལ་རྒྱག་བཞིན་པ་མཐོང་རྒྱུ་ཡོད།
དངོས་བདེན་ཡིན་ནམ་རྟོག་བཟོ་ཡིན།
སྒྲུང་འདིའི་ནང་འབྲོང་དང་བདག་ཏུ་བཟུང་བའི་གཡག་གཉིས་མཉམ་འདྲེས་བྱུང་བ་བཀོད་ཡོད། དངོས་སུ་དེ་
ལྟར་ཡོང་གི་ཡོད་དམ་ཞེ་ན་ཡོད་དེ། ཕྱི་ཟླ་བདུན་པ་ནས་དགུ་པ་གཡག་གི་ཆགས་སྤྱོད་ནམ་དུས་ཡིན་པས་དེའི་
སྐབས་འབྲོང་་ངམ་གཡག་རྒོད་ཀྱིས་བདག་ཏུ་བཟུང་བའི་འབྲི་དང་ལྷན་དུ་འདྲེས་ཀྱི་ཡོད། གཡག་གི་རིགས་
གཉིས་པོ་གཅིག་ཏུ་འདུས་པའི་ཕྲུ་གུ་དེའི་གཤིས་རྒྱུད་རྩུབ་པ་དང་། བདག་སྐྱོང་བྱེད་ཁག་པོ་ཡོད་པས་གནད་
དོན་དེ་འབྲོག་པ་རྣམས་ལ་དཀའ་ངལ་ཆེན་པོ་ཞིག་ཆགས་ཀྱི་ཡོད། གཡག་གིས་གཞས་གཏོང་གི་ཡོད་དམ་ཞེ་ན།
ཁོ་ཚོས་གཞས་གཏོང་གི་མེད། འོན་ཀྱང་བྱ་སྒྲོ་སྤོ་ལོ་རྩེད་མཁས་པ་ཚོ་ནང་བཞིན་ངུར་སྒྲ་མང་པོ་སྒྲོག་གི་ཡོད།
འབྲོང་སྲུང་སྐྱོབ་བྱེད་རྒྱུ།
བལ་ཡུལ་དང་འབྲུག་གཉིས་སུ་འབྲོང་ནི་རྩ་སྟོང་དུ་ཕྱིན་ཟིན་པའི་སྲོག་ཆགས་སུ་བརྩི་བ་ཡིན། དུས་རབས་ཉི་ཤུ་
པའི་མགོ་སྟོད་དུ་ཡུལ་སྐོར་བ་ཚོས་བོད་ཀྱི་རྩྭ་ཐང་ཐོག་གཙོད་དང་དགོ་བ་སོགས་རྩྭ་གཟན་སེམས་ཅན་གཞན་
དང་ལྷན་དུ་རྐྱང་དང་འབྲོང་ཁྱུ་མང་པོ་མཐོང་ཡོད། འབྲོང་ཁྱུའི་སུག་ལག་གི་ལྡིག་སྒྲ་ཤུགས་ཆེ་ཐོས་རྒྱུ་ཡོད། ད་
ཆ་དེ་དག་ཚང་མ་མེད་པར་གྱུར་ཡོད། རྒྱའི་དམག་མི་དང་བོད་དུ་གནས་སྡོད་བྱེད་དུ་ཡོང་མཁན་ཚོས་འབྲོང་གི་
གྲངས་ཚད་ཁྲི་ཚོ་གཅིག་ཙམ་ལས་ལྷག་མེད་པ་བཟོས་ཡོད། དེང་དུས་བོད་ཀྱི་བྱང་ཤར་ཨ་མདོ་དང་། བྱང་ཐང་
ཁུལ་གྱི་ས་ཐག་རིང་ས་ཁག་ལས་གཞན་འབྲོང་མཐོང་རྒྱུ་དཀོན་པོ་ཆགས་ཡོད། རྒྱུན་གཏན་འབྲོང་རྣམས་ཁེར་
རྐྱང་ངམ་ཁྱུ་ཚོ་ཆུང་ཆུང་བྱས་ནས་མངོན་རྒྱུ་ཡོད།
བོད་ཀྱི་ཝ་སེར།
ཚན་རིག་གི་མིང་། ཝལ་པེ་སི་ཕེ་རི་ལ་ཊ།
བོད་མིང་། ཝ་སེར།
གནས་སྡོད་བྱེད་སའི་ས་བབ། མི་ཊར་༣༠༠༠ ནས་༥༣༠༠ བར།
སྲོག་ཆགས་འདིར་ལྟ་དུས་ཐོག་མར་དོ་སྣང་ཡོང་ངེས་པ་ནི་དེའི་མགོ་བོའི་བཟོ་དབྱིབས་ཁྱད་མཚར་དེ་ཡིན། ཝ་
མོའི་རིགས་གཞན་དང་མི་འདྲ་བར་ཝ་སེར་གྱི་མགོ་བོའི་བཟོ་ལྟ་ནི་ཧ་ཅང་ཆེ་ལ་གྲུ་བཞིའི་བཟོ་འདྲ་བོ་ཡོད།
བོད་ཀྱི་ཝ་སེར་དེ་བོད་ཀྱི་མཐོ་སྒང་དུ་མ་གཏོགས་ས་ཁུལ་གཞན་དུ་མཐོང་རྒྱུ་མེད། ཝ་རིགས་འདིས་ཚེ་གང་གི་
ཁྱིམ་ཐབ་འཚོལ་བ་དང་། ཝ་ཕྲུག་གཉིས་སམ་བཞི་རེ་བཙས་ཏེ་བྲག་ཕུག་ནང་སྡོད་ཀྱི་ཡོད། ཕ་མ་གཉིས་ཀས་
མཉམ་དུ་རྔོན་རྒྱག་པར་བསྐྱོད་པ་ཡང་ཡོང་གི་ཡོད། ཁོ་ཚོའི་ཟས་གཙོ་བོ་ཨ་བྲའམ་བྲག་གསེབ་ཀྱི་རི་བོང་ཟེར་
བ་དེ་ཡིན། བོད་ཀྱི་ཝ་སེར་མགོ་བདེ་བོ་དེ་ཚོས་དྲེད་མོང་གང་དུ་འགྲོ་བ་དེའི་རྗེས་འདེད་བྱེད་ཀྱི་ཡོད། དེ་ལྟར་
བྱས་ནས་ཁོ་ཚོས་དྲེད་མོང་གི་ཨ་བྲའི་ཚང་བྲུས་ནས་འདེད་སྐབས་ཨ་བྲ་འཇུ་ཐུབ་རྒྱུའི་རེ་བ་བྱེད་ཀྱི་ཡོད། གཞན་
ཡང་ཝ་སེར་གྱིས་ཙིག་རིགས་དང་། ཡོས་བུ། འཕྱི་བ།རི་བོང་། རྩངས་པ་ཁ་རལ།བྱིའུ་ཆུང་། དེ་བཞིན་ལུམ་འབྲས་
སོགས་རྩི་ཤིང་ཡང་ཟ་གི་ཡོད།
ཝ་སེར་གྱི་མགོ་བོ་ཆེན་པོ་དེ་དང་། འགྲམ་པ་རྒྱགས་པ། རྐང་ལག་ཐུང་ལ་སྦོམ་པ་བཅས་ཀྱིས་སྲོག་ཆགས་དེ་རབ་
བཏགས་རི་མོ་ལྟ་བུའི་རྣམ་པ་བཟོ་གི་ཡོད། ཕྱི་ལོ་༡༨༤༢ ལོར་བལ་ཡུལ་ཀཐ་མཱན་ཌུ་རུ་གནས་སྡོད་དབྱིན་ཇི་
བ་བྷེ་རི་ཡན་ཧུ་ཀྲོན་སན་གྱིས་ཐོག་མར་སྲོག་ཆགས་དེ་འགྲེལ་བརྗོད་བྱས་ཡོད་ཀྱང་། ཝ་སེར་གསོན་པོ་ཞིག་ཁོ་
པས་ཀྱང་མཐོང་མྱོང་མེད།ཝ་རིགས་འདི་གསང་ཐབས་ཀྱིས་འཚོ་རྒྱུར་ཤིན་ཏུ་མཁས་པས་དེང་སང་ཡང་མཐོང་རྒྱུ་
ཧ་ཅང་ཁག་པོ་ཡིན། ཕྱི་ལོ་༢༠༠༦ ལོར་བྷི་བྷི་སི་སའི་གོ་ལ་ཞེས་པའི་བརྙན་འཕྲིན་ལེ་ཚན་གྱི་ལེའུ་བདུན་པའི་
ཆེད་དུ་པར་འཇུག་བྱས་ཡོད།
ཁྱད་འཕགས་ཀྱི་ནུས་སྟོབས།
ཝ་སེར་གྱི་སྤུ་མདོག་སེར་སྐྱ་དེས་བྲག་རི་དང་ཕྱེད་བྱེ་ཐང་གི་ས་བབ་ཁྲོད་བརྫུས་ནས་སྡོད་རྒྱུར་ཧ་ཅང་མཁས་པོ་
ཆགས་ཡོད། བྲག་གོང་ཡིན་མདོག་བྱེད་རྒྱུ་དེ་ལས་སླ་པོ་མིན། ཝ་སེར་གྱི་མགོ་བོ་གྲུ་བཞི་དེས་བྲག་རྡོ་ལྟར་སྣང་
རྒྱུར་ཕན་ཐོགས་ཀྱི་ཡོད། ཝ་མོ་གཞན་དང་མཚུངས་པར་ཝ་སེར་གྱི་སྒྲ་དང་དྲིའི་དབང་པོ་རྣོ་བར་བརྟེན་ཨ་བྲ་
འཛིན་ཐུབ་ཀྱི་ཡོད། ཝ་སེར་གྱི་སྐོར་གནས་ཚུལ་ཉུང་ཤས་ལས་ཤེས་ཀྱི་མེད་ཀྱང་།དེའི་དྲི་སྣོམ་རྒྱུའི་ནུས་པ་ནི་མི་
ལས་རྫི་སྟོང་ཕྲག་མང་པོས་རྣོ་བ་ཡོད་ཤས་ཆེ།
དངོས་བདེན་ཡིན་ནམ་རྟོག་བཟོ་ཡིན།
སྒྲུང་འདིའི་ནང་ཨ་བྲ་རྣམས་ས་མཐོ་སར་བསྐྱོད་དགོས་དོན་ནི་ཁོ་ཚོ་གནམ་གཤིས་གྲང་མོར་དགའ་བ་དང་། ཚ་
བ་ཁྱོག་གི་མེད་ཚུལ་བརྗོད་ཡོད། དེ་བདེན་པ་ཡིན་ནམ་ཞེ་ན། དོན་དེ་བདེན་པ་ཡིན་མུས། ཁོ་ཚོར་དཀའ་ངལ་དེ་
འཕྲད་བཞིན་པ་མ་ཟད། ཕྱིས་སུ་ས་མཐོ་སར་ཁོ་ཚོར་བཟའ་རྒྱུའི་རྩྭ་མེད་པར་འགྱུར་ཉེན་ཡོད།
འདིར་སྒྲུང་གི་ནང་ཝ་མོ་ནག་པོ་ཞིག་གསལ་ཡོད། བོད་དུ་སྲོག་ཆགས་དེ་འདྲ་ཞིག་ཡོད་དམ་ཞེ་ན། དོན་དངོས་
ཐོག་དེ་ནི་རྡོ་སོལ་གྱི་ཐལ་བས་བཀབ་པའི་ཝ་དམར་ཞིག་ཡིན་པ་རེད། འཆར་སྒོ་དེ་ནང་སོག་གི་གྲོང་ཁྱེར་འུ་ཧེ་
ནང་ཡུན་རིང་རྡོ་སོལ་སྔོག་འདོན་རྒྱ་ཆེར་བྱས་པའི་རྐྱེན་གྱིས་བྱ་ནག་པོ་དང་སེམས་ཅན་གཞན་ནག་པོ་དུ་མའི་
སྐོར་གྱི་གནས་ཚུལ་ཞིག་བྱུང་བ་དེ་ལས་བླངས་པ་ཡིན། གྲོང་ཁྱེར་དེའི་ནང་བཟོ་གྲྭ་ཁག་༤༠༠ཙམ་འཕེལ་རྒྱས་
བྱུང་ཡོད་པ་རེད། བོད་ཀྱི་ཝ་སེར་གྱི་ཁྱད་ཆོས་མང་པོ་ཞིག་གཟུགས་སྟོབས་གཅིག་མཚུངས་ཡིན་པའི་ཝ་དམར་
དང་འདྲ་ཡང་། དེ་གཉིས་དབར་ཟས་ཀྱི་འགྲན་རྩོད་དེ་ཙམ་མེད་དེ། ཝ་དམར་གྱིས་མཚན་ལ་རྔོན་རྒྱག་པ་དང་
ཝ་སེར་གྱིས་ཉིན་དཀར་རྔོན་རྒྱག་གི་ཡོད།
བོད་ཀྱི་ཝ་སེར་སྲུང་སྐྱོབ་བྱེད་རྒྱུ།
ཝ་སེར་རྔོན་རྒྱག་མཁན་ཤུགས་ཆེ་ཤོས་ནི་མི་ཡིན། སྲོག་ཆགས་དེའི་པགས་པ་སྤུས་དག་དེའི་ཕྱིར་རྔོན་རྒྱག་གི་
ཡོད།མིའི་བྱ་སྤྱོད་གཞན་གྱི་ཐོག་ནས་ཝ་སེར་རྣམས་གསོད་ཀྱི་ཡོད་པ་ནི་རྩྭ་ཐང་སྲུང་སྐྱོབ་ཆེད་འདས་པའི་མི་ལོ་
༤༠རིང་རྒྱ་མིས་ཨ་བྲ་ལ་དུག་བརྒྱབ་བཞིན་ཡོད་པ་དེས་ཡིན། དོན་དངོས་ཐོག་ཝ་སེར་རྣམས་བོད་ཀྱི་སྲོག་ཆགས་
གཅེས་སྲུང་ར་བའི་ནང་སྲུང་སྐྱོབ་བྱེད་དགོས་ངེས་ཡིན་ཡང་། དེ་འདྲའི་བྱེད་སྒོ་དེ་དག་དོན་ལ་ལག་ལེན་
དངོས་གནས་བསྟར་གྱི་ཡོད་མེད་བལྟ་དགོས། ཕལ་ཆེར་ཤོག་བུ་ཁོ་ནའི་ཐོག་གནས་པའི་ཤོག་བུའི་སྲུང་སྐྱོབ་ར་བ་
ཡིན་ཤས་ཆེ།དེ་ལྟ་བུའི་སྲུང་སྐྱོབ་ར་བའི་གྲས་སུ་ཧོ་ཤིལ་འཛམ་གླིང་གཅེས་ནོར་ས་ཚིགས་དང་། རྒྱལ་ཡོངས་བྱང་
ཐང་རི་སྐྱེས་སྲོག་ཆགས་གཅེས་སྲུང་གླིང་ཁ་གཉིས་ཀྱང་ཚུད་ཡོད།ས་ཆ་དེའི་ཁྱབ་ཚད་སྤྱི་ལེ་གྲུ་བཞི་མ་༣༣༤༠༠།
ཙམ་ཡོད་པས་འཛམ་གླིང་གི་སྲོག་ཆགས་གཅེས་སྲུང་གླིང་ཆེ་ཤོས་གཉིས་པ་དེ་ཆགས་ཀྱི་ཡོད།
པར་འདི་ཚེ་རིང་སྟོབས་རྒྱལ་གྱིས་བླངས།
པགས་པ་འཇམ་པའི་སྲམ།
ཚན་རིག་གི་མིང་། ལུ་ཁྲོ་གྷལ་པར་སི་པི་སི་ལི་ཊ།
བོད་མིང་། ཆུ་སྲམ།
གནས་སྡོད་བྱེད་སའི་ས་བབ།མི་ཊར་༡༠༠༠ ཙམ་མམ་དེ་ལས་དམའ་བའི་ས་བབ་ཏུ་གནས་ཀྱི་ཡོད་ཀྱང་། མི་
ཊར་༣༦༠༠ ཡི་མཐོ་ཚད་དུ་ཡང་མཐོང་རྒྱུ་ཡོད་པ་རེད།
པགས་པ་འཇམ་པའི་ཆུ་སྲམ་ནི་འབྲུག་དང་། བལ་ཡུལ། རྒྱ་གར། བྷང་ལ་དྷེ་ཤི། ཡུན་ནན་ལྷོ་ནུབ། དེ་ལས་ཐག་
རིང་བའི་སུ་མ་ཏ་ར་སོགས་ཀྱི་ཆུ་གཙང་ནང་རྙེད་རྒྱུ་ཡོད། ཆུ་སྲམ་གྱི་ཟས་ཀྱི་བརྒྱ་ཆ་༧༠ ཙམ་སན་ཊི་མི་ཊར་
༥ ནས་༣༠ བར་གྱི་རིང་ཚད་ཅན་གྱི་ཉ་ཡིན། གཞན་ཡང་ཁོ་ཚོས་སྐམ་སའི་ཐོག་གོག་འགྲོས་སེམས་ཅན། སྦལ་
པ། འབུ་སྲིན།ཤུན་སྐོགས་ཅན་གྱི་སྲོག་ཆགས་དང་། ནུ་གསོས་སེམས་ཅན་ཆུང་རིགས་སོགས་ཟ་གི་ཡོད། ཁོ་ཚོས་
ཉ་འཛིན་སྐབས་ཁྱུ་བྱས་ནས་འཇབ་ཀྱི་ཡོད། མཚམས་རེ་ཆུ་སྲམ་བཅུ་ཙམ་གྱིས་དབྱིན་ཇིའི་ཡི་གེ་ཝི་ཡི་དབྱིབས་
དང་འདྲ་བའི་རྣམ་པ་བཟོས་པའི་ཐོག་ནས་རྒྱུག་ཆུའི་གྱེན་ལ་རྐྱལ་ནས་ཉ་འཛིན་གྱི་ཡོད།
མཚན་མོ་ཆུ་སྲམ་རྣམས་བྲག་ཕུག་གམ། ཤིང་སྡོང་གི་རྩ་བའི་འོག་སྔོ་རིགས་སྟུག་པོའམ་རྡོ་གོང་གི་དཀྱིལ་སོགས་
སུ་སྡོད་ཀྱི་ཡོད། སྲམ་ཁ་ཤས་ཀྱིས་ཆུ་བྱི་དང་འདྲ་བར་ཆུའི་ནང་འཛུལ་ཏེ་ཕུག་ལམ་ཞིག་བརྒྱུད་ནས་ཆུའི་སྒང་གི་
ཚང་དུ་སླེབས་སའི་ཆུ་རགས་ལྟ་བུའི་བཟོ་དབྱིབས་ཅུང་བརྟན་པོ་དེ་འདྲའང་རྩིག་གི་ཡོད། སྲམ་མོས་སྲམ་ཕྲུག་
དྲུག་ཙམ་ལ་ལྟ་སྐྱོང་བྱེད། ཆུ་སྲམ་གྱིས་ཕན་ཚུན་ཤུ་སྒྲ་དང་། ཅིའུ་སྒྲ། ངུ་སྒྲ་སོགས་གྲགས་ནས་གོ་བརྡ་གཏོང་གི་
ཡོད་པ་དང་། དྲི་སྣོམ་རྨེན་བུ་སྤྱད་ནས་རང་གི་ས་མཚམས་རྟགས་རྒྱག་གི་ཡོད། ཨེ་ཤི་ཡའི་ནང་པགས་པ་འཇམ་
པའི་ཆུ་སྲམ་དང་། འབྲས་ཞིང་གི་ཁྲོད་དུ་གནས་མཁན་སྡེར་མོ་ཆུང་བའི་སྲམ། ཡོ་རོབ་དང་ཨེ་ཤི་ཡའི་ཁུལ་གྱི་ཆུ་
སྲམ་སོགས་སྲམ་གྱི་རིགས་མང་པོ་ཡོད། དེ་དག་ལས་པགས་པ་འཇམ་པའི་ཆུ་སྲམ་དེ་ཨེ་ཤི་ཡའི་ནང་རྙེད་པའི་
སྲམ་རིགས་ཆེ་ཤོས་དེ་ཆགས་ཀྱི་ཡོད།
ཁྱད་དུ་འཕགས་པའི་ནུས་པ།
པགས་པ་འཇམ་པའི་ཆུ་སྲམ་གྱི་ལག་པ་དྲྭ་བས་སྦྲེལ་ནས་ཡོད་པ་དེས་ཉ་སོགས་འཛིན་རྒྱུའི་ལས་ཀ་མང་པོ་བྱེད་
ཐུབ་པའི་ནུས་པ་ཡོད། ཆུ་རྐྱལ་མགྱོགས་པོ་རྒྱག་དུས་ཆུ་སྲམ་དེས་མདུན་ལག་ཐུང་ཐུང་གཉིས་བསྐུམས་ནས་དྲྭ་
བ་ཅན་གྱི་རྐང་པ་དང་མཇུག་མ་བེད་སྤྱད་དེ་ཆུ་རྦུད་རྒྱག་གཏོང་གི་ཡོད།ཆུའི་གཏིང་དུ་རྐྱལ་རྒྱག་སྐབས་ཆུ་སྲམ་
འདིས་རྣ་བ་དང་སྣ་ཅོག་བཙུམ་ཐུབ་ཀྱི་ཡོད། ཆུ་སྲམ་རྣམས་ཀྱིས་སྤྲེའུ་དང་འདྲ་བར་ལག་ཆ་འདྲ་མིན་བཟོ་བ་
དང་བེད་སྤྱོད་བྱེད་ཀྱི་ཡོད་པར་བརྗོད།
དགོད་བྲོ་བའི་དངོས་དོན།
པགས་པ་འཇམ་པའི་ཆུ་སྲམ་རྣམས་ཀྱིས་ལག་པ་འཇུ་བ་སོགས་མི་དང་འདྲ་བའི་སྤྱོད་ཚུལ་སྟོན་གྱི་ཡོད་པ་
བརྙན་པར་ནང་གསལ་ཡོད། ཁོ་ཚོ་ཉིན་གུང་ཉི་མ་བསྲོ་རྒྱུར་དགའ་བ་དང་། མཚན་མོ་རྔོན་རྒྱག་གི་ཡོད། སྤྱིར་
བཏང་ཆུ་སྲམ་ནི་ཆུ་རྐྱལ་རྒྱག་རྒྱུ་དང་ཉ་འཛིན་རྒྱུར་མཁས་ཀྱང་། ཆུའི་གཏིང་དུ་རྒྱུན་རིང་པོར་དབུགས་འགོག་
ཐུབ་ཀྱི་མེད།
པགས་པ་འཇམ་པའི་སྲམ་རིགས་སྲུང་སྐྱོབ་བྱེད་རྒྱུ།
མིས་ཆུ་སྲམ་འཚོ་སའི་ཁོར་ཡུག་ཏུ་བཙན་གྱིས་འཛུལ་ནས་འགྲོ་ལམ་རྒྱག་པ་སོགས་ཁོ་ཚོའི་འཚོ་བ་ལ་དཀའ་
ངལ་ཆེན་པོ་བཟོ་བཞིན་ཡོད། དེའི་ཁྲོད་ནས་ཚབས་ཆེ་ཤོས་ནི་ཆུ་རགས་ཆེན་པོ་དེ་དག་ཡིན། ཞིང་ལས་ཀྱི་
ཕྱིར་སྤྱོད་བཞིན་པའི་རྫས་ལུད་དང་འབུ་སྨན་རྣམས་དེད་ནས་ཆུ་འབག་བཙོག་བཟོ་བཞིན་པ་དེས་ཀྱང་ཁོ་ཚོར་
གནོད་ཀྱི་ཡོད།གཞན་ཡང་བལ་ཡུལ་དང་།རྒྱ་གར།བྷང་ལ་དྷེཤ་སོགས་སུ་ཆུ་སྲམ་གྱི་པགས་པ་ལ་རིན་གོང་ཆེན་
པོ་ཁུག་གི་ཡོད་པས་ཁུལ་དེ་དག་ལ་ཆུ་སྲམ་རྔོན་གྱི་ཡོད། ཨེ་ཤི་ཡའི་ནང་ཆུ་སྲམ་གྱི་ཕྲུ་གུ་རྣམས་མིའི་ཁྱིམ་དུ་
ཉར་ཕྱིར་བཙོང་གི་ཡོད་པའི་དཔང་རྟགས་འགའ་ཡང་ཡོད་པ་རེད། ཀར་ན་ལི་རྒྱུག་ཆུ་ནི་ད་ལྟའི་ཆར་བོད་ནས་
བྱུང་བའི་རང་དབང་དུ་རྒྱུག་བཞིན་པའི་རྒྱུག་ཆུ་མཐའ་མ་རྣམས་ལས་གཅིག་ཡིན།འོན་ཀྱང་རྒྱ་གར་དང་རྒྱ་ནག་
གཉིས་ཀའི་བཟོ་བསྐྲུན་འཆར་འགོད་པས་རྒྱུག་ཆུ་དེའི་ཐོག་ཆུ་རགས་ཆེན་པོ་བརྩིག་རྒྱུའི་ལས་འཆར་ཡོད་པ་
རེད། བོད་ནས་བབས་པའི་རྒྱུག་ཆུའི་འབྱུང་ཁུངས་ཆེ་གྲས་རྣམས་ཀྱི་ཐོག་ལ་ཆུ་རགས་མང་པོ་རྒྱག་གི་ཡོད་པས་
ཉ་རྣམས་ཡར་འགྲོ་མར་འགྲོ་བྱེད་རྒྱུ་དང་། མངལ་བཙའ་རྒྱུ། རིགས་སྤེལ་བྱེད་རྒྱུའི་དུས་ཚིགས་སོགས་ལ་བཀག་
འགོག་བྱེད་ཀྱི་ཡོད།

ཚན་པ་བཞི་པ།

ཆ་ཤས་ལེན་དགོས།
དྲི་བ་དང་།གབ་ཚིགབགྲོ་གླེང་སོགས་རྒྱུ་ཆ་སྣ་ཚོགས་
ཀྱི་ཐོག་ནས་ནང་དོན་ཁ་སྐོང་བྱེད་པ།
དྲི་བ་འགའ་ཞིག
(དྲི་བ་འདི་དག་གི་ལན་དེབ་འདི་རང་གི་ནང་ནས་འཚོལ་ཐུབ།)
༡། གལ་སྲིད་ཁྱེད་རང་ལ་གསའ་ཞིག་ཐུག་ཚེ་བྲོས་ནས་འགྲོ་གི་ཡིན་ནམ་གཞན་ག་རེ་བྱེད་ཀྱི་ཡིན།
༢། མིས་གསའ་ལ་གྲོགས་འདྲིས་བྱེད་ཐུབ་བམ།
༣། མིའི་བཙན་འོག་ཏུ་གནས་ནས་སྐྱེ་འཕེལ་བྱེད་པ་དེས་གསའ་ལྟ་བུའི་སྲོག་ཆགས་རྣམས་སྐྱོབ་ཐུབ་བམ།
༤། མིའི་བཙན་འོག་ཏུ་གནས་ནས་སྐྱེ་འཕེལ་བྱས་པའི་རི་སྐྱེས་སྲོག་ཆགས་རྣམས་རང་བྱུང་ཁོར་ཡུག་ཏུ་གློད་གྲོལ་
བཏང་ན་འཚོ་ཐུབ་བམ།
༥། ཧི་མཱ་ལ་ཡའི་བྱ་རྒོད་རྣམས་ཤ་ལ་བརྟེན་ནས་འཚོ་ཡི་ཡོད་ཀྱང་ཤའི་རིགས་དམིགས་བསལ་ཞིག་ཟ་བ་དེ་གང་
ཡིན་ནམ།
༦། གལ་ཏེ་ཧི་མཱ་ལ་ཡའི་བྱ་རྒོད་ཀྱིས་ཤ་ཧ་ཅང་མང་པོ་བཟས་ན་སྐྱོན་ག་རེ་ཡོད།
༧། དེབ་འདིའི་ནང་འཁོད་པའི་སྲོག་ཆགས་ཀྱི་ནང་ནས་ཆེས་མཐོ་ཤོས་སྐྱོད་ཐུབ་མཁན་དེ་གང་ཡིན།
༨། མགྱོགས་ཤོས་རྒྱུག་ཐུབ་མཁན་གྱི་སྲོག་ཆགས་དེ་ག་རེ་ཡིན་ནམ།
༩། དེབ་འདིའི་ནང་འཁོད་པའི་སྲོག་ཆགས་ཀྱི་ནང་ནས་འཇིགས་སྣང་ཆེ་ཤོས་དེ་གང་ཡིན་ནམ།
༡༠། དེབ་འདིའི་ནང་འཁོད་པའི་སྲོག་ཆགས་ཀྱི་ནང་ནས་ལྗིད་ཁོག་གི་ཆ་ནས་གཟུགས་སྟོབས་ཆེ་ཤོས་དེ་གང་
ཡིན།
༡༡། འཛམ་གླིང་ནང་ཆེས་བཟང་ཤོས་ཀྱི་ཁུ་ལུ་ཡོད་མཁན་གྱི་སྲོག་ཆགས་དེ་ག་རེ་ཡིན།
༡༢། དོམ་ཁྲ་དམར་ཆུང་དང་འདྲ་ཤོས་ཀྱི་སྲོག་ཆགས་དེ་གང་ཡིན་ནམ།
༡༣། དེབ་འདིའི་ནང་འཁོད་པའི་སྲོག་ཆགས་ལ་ཡོད་པའི་ཁྱད་འཕགས་ཀྱི་ཁྱད་ནུས་ལས་ཁྱོད་རང་གིས་ཡིད་
འཕྲོག་ཤོས་དེ་ག་རེ་ཡིན་ནམ།
༡༤། བོད་ཀྱི་སྲོག་ཆགས་ཀྱི་ནང་ནས་གཅིག་གིས་མཚན་མོ་སྐད་ཁྱད་མཚར་ཞིག་རྒྱག་གི་ཡོད། སྐད་དེ་ལ་བརྟེན་
ནས་མི་ཚོས་སྲོག་ཆགས་དེ་རྟོག་སྒྲུང་ནང་གི་ཡ་དྲེད་ཟེར་བ་དེ་རེད་ཅེས་བརྗོད་ཀྱི་ཡོད། སྲོག་ཆགས་དེ་ག་རེ་
ཡིན་ནམ།
༡༥། རྟོག་སྒྲུང་ནང་གི་ཡ་དྲེད་ཟེར་བ་དེ་བོད་ཀྱི་སྲོག་ཆགས་ག་རེ་ལ་ཡང་ཡང་འཁྲུལ་འགྲོ་གི་ཡོད།

ད་ནི་ང་ཚོས་གནོད་ཚབས་ཀྱི་སྐོར་ལ་གླེད་སློད་བྱེད།

སེམས་ཅན་གྱིས་བོད་དང་། འབྲས་ལྗོངས། ལ་དྭགས། བལ་ཡུལ། འབྲུག་བཅས་བོད་མཐོ་སྒང་ས་ཁུལ་གྱི་ཁོར་
ཡུག་དང་འབྲེལ་བའི་སྐོར་ལ་དཔྱད་ཞིབ་བྱེད་པ།
གསའ།
གསེར་གྱི་གཏེར་ཁ་སྔོག་འདོན་གྱི་ཤུགས་རྐྱེན། རྒྱ་མིའི་སྲོལ་རྒྱུན་གྱི་སྨན་གྱི་ཕྱིར་གཟིག་ལྤགས་ཐོབ་རྒྱུར་ཁྲིམས་
འགལ་གྱི་རྔོན་རྒྱག་པ། གསའ་རྔོན་རྒྱུའི་ས་མཚམས་ཉུང་དུ་ཕྱིན་པས་ཁོ་ཚོས་མིས་བདག་ཏུ་བཟུང་བའི་སྒོ་
ཕྱུགས་གསོད་པ། སྒོ་ཕྱུགས་སོགས་ལ་གསའ་ཡི་གནོད་འཚེ་འཕོག་མཁན་གྱི་ཕྱུགས་རིགས་གསོ་ཉར་བྱེད་མཁན་
ལ་ཉེན་སྲུང་མ་འཇོག
དོམ་ཁྲ་དམར་ཆུང་།
ཤིང་ནགས་གཅོད་འབྲེག ཤིང་སྡོང་ཐོག་གནས་མཁན་གྱི་དོམ་ཁྲ་དམར་ཆུང་དང་། བྱ་བྱིའུ་ལྟ་བུའི་སྲོག་ཆགས་
ལ་གནོད་འཚེ་འཕོག་གི་ཡོད། རྒྱ་ནག་ཏུ་བྱི་ལ་དོམ་ཆེན་ལ་དོམ་གྱི་རིགས་གཞན་ལ་མེད་པའི་མཐོང་ཆེན་པོ་དེ་
འདྲ་ཐོབ་དགོས་དོན་གང་ཡིན་ནམ། དོམ་ཁྲ་དམར་ཆུང་དེ་རྒྱ་གར་ནང་བརྔོན་ཏེ་རྒྱ་ནག་ལ་ནག་ཚོང་རྒྱག་གི་
ཡོད། རྒྱ་ནག་ལ་དེ་དག་གཅེས་ཉར་ཆེད་ཚོང་རྒྱག་པའམ་སྒེར་གྱི་སྤྲོ་གནས་ཁང་དུ་སླེབས་ཀྱི་ཡོད།
ཧི་མཱ་ལ་ཡའི་བྱ་རྒོད།
སེམས་ཅན་ཚང་མ་སྙིང་རྗེ་བོ་དང་། ཡིད་དུ་འོང་བ། བྱམས་པོ་བྱེད་སྙིང་འདོད་པ་སོགས་མེད་ཀྱང་། མདོག་ངན་
པའི་སེམས་ཅན་ཚོར་བྱ་བ་གལ་ཆེན་དེ་འདྲ་བསྒྲུབ་རྒྱུ་ཡོད་སྲིད། དེས་ན་བྱ་རྒོད་ཀྱི་བྱ་བ་ཅི་ཞིག་སྒྲུབ་བམ། བྱ་
བ་དེའི་གལ་གནད་ཇི་ཙམ་ཡོད་དམ།བྱ་རྒོད་རྣམས་ཌི་ཁི་ལོ་ཧྥི་ནེག་སྤྲད་པའི་སྲོག་ཆགས་ཀྱི་བེམ་རོ་བཟས་ནས་
ཤི་གི་ཡོད།
བོད་ཀྱི་གཙོད།
མི་རྣམས་བོད་ཀྱི་གཙོད་ཀྱི་བྲང་འོག་གི་སྤུའམ་བལ་གྱི་རྒྱལ་པོ་ཞེས་འབོད་པ་དེ་ལ་རྔམ་སེམས་ཆེན་པོ་ཡོད།
གཙོད་རིགས་ལྐོག་ཏུ་རྔོན་རྒྱག་རྒྱུ་དེ་ཇི་ལྟར་མཚམས་གཅོད་དགོས་སམ། ཁྲིམས་འགལ་གྱི་ནག་ཚོང་དེ་ཇི་ལྟར་
མཚམས་འཇོག་བྱེད་དུ་འཇུག་ཐུབ་བམ།གཙོད་ཀྱི་རྭའི་ཕྱེ་མ་སྲོལ་རྒྱུན་སྨན་གྱི་ནང་སྤྱོད་ཀྱི་ཡོད་ཀྱང་།དེས་ནད་
བཅོས་པར་ཕན་གྱི་ཡོད་པའི་དཔང་རྟགས་ཁུངས་བཙན་མེད།
དྲེད་མོང་།
རྒྱ་མིའི་སྲོལ་རྒྱུན་སྨན་ལ་སེམས་ཅན་བཀོལ་སྤྱོད་ལོག་པར་གཏོང་གི་ཡོད། སེམས་ཅན་སྨན་གྱི་ཕྱིར་བེད་སྤྱོད་
བྱེད་པ་དེ་དངོས་སུ་ཕན་ཐོགས་ཡོད་དམ། དྲེད་མོང་གི་མཁྲིས་པ་འདོན་པ་དེས་ཕན་ནུས་ཆེན་པོ་ཡོད་དམ། དེའི་
ཚབ་ཏུ་རྫས་སྦྱོར་ལས་སྒྲུབ་པའི་སྨན་བེད་སྤྱོད་མི་བྱེད་པའི་རྒྱུ་མཚན་ཅི་ཡིན། རྒྱ་ནག་ཏུ་སྐད་གྲགས་ཆེ་བའི་བྱི་
ལ་དོམ་ཆེན་ལ་བརྩི་མཐོང་ཆེན་པོ་ཡོད་པས་སྲུང་སྐྱོབ་དང་གཅེས་སྐྱོང་ལེགས་པོ་ཐོབ་ཀྱི་ཡོད་མོད། དོམ་གྱི་
རིགས་གཞན་དོམ་ནག་དང་། དྲེད་མོང་སོགས་ལ་ལྕགས་དྲྭའི་ནང་བླུགས་ནས་སྡུག་པོ་གཏོང་དགོས་དོན་ཅི་
ཡིན་ནམ།
བ་མེན།
ར་རྒྱའི་དཀའ་ངལ་ནི། ལུས་ཀྱི་སྤུ་མཐུག་པོ་གྱོན་ནས་ཡོད་པས་ཚ་གདུང་གིས་མནར་བ་དེ་ཡིན། སེམས་ཅན་
རྣམས་གནམ་གཤིས་ཀྱི་འགྱུར་འགྲོས་མྱུར་པོར་བསྟུན་འགྱུར་བྱེད་ཐུབ་ཀྱི་ཡོད་དམ། གནམ་གཤིས་ཀྱི་འགྱུར་
འགྲོས་ལ་བསྟུན་འགྱུར་བྱེད་པར་སེམས་ཅན་ཚོའི་མི་རབས་ག་ཚོད་འགོར་གྱི་ཡོད་དམ། སེམས་ཅན་གྱི་ཁྲོད་དུ་
རིགས་འགའ་ཤས་ཀྱིས་སེམས་ཅན་རིགས་གཞན་གནོད་འཚེ་ལས་སྐྱོབ་ཐབས་བྱེད་ཀྱི་ཡོད་དམ། སེམས་ཅན་
གཞན་སྐྱོབ་ཐབས་བྱེད་པ་དེར་ཁོ་ཚོར་ཕན་ཐོགས་ཡོད་དམ། སེམས་ཅན་རིགས་མི་འདྲ་བ་གཉིས་ཕན་ཚུན་
འགྲོགས་འདྲིས་བྱེད་ཐུབ་བམ།
འབྲོང་།
བོད་ཀྱི་རྩྭ་སར་འཕྲད་བཞིན་པའི་དཀའ་ངལ། རྒྱ་ནག་གིས་བོད་ནང་ར་སྐོར་རྒྱག་པ། འབྲོག་པ་གཞིས་སྤོ་བྱེད་
འཇུག་པ།གཡག་རྣམས་བཤས་རར་གཏོང་བ།གཡག་འཚོ་རྒྱུ་དང་རྩྭ་ཐང་གི་འབྲེལ་ལམ་ནི། དེ་གཉིས་བར་མི་ལོ་
སྟོང་ཕྲག་རིང་གཅིག་ལ་གཅིག་བརྟེན་གྱིས་གནས་ཡོད། ཨ་མདོར་ལི་ཐི་ཡམ་ལྟ་བུའི་གཏེར་ཁ་སྔོག་འདོན་བྱས་
པའི་རྐྱེན་གྱིས་ཆུ་བོ་རྣམས་འབག་བཙོག་ཏུ་གྱུར་ཡོད། སྒྲུང་གི་ནང་གཡག་རྣམས་ཁྲོམ་ལ་དེད་པའི་སྐོར་འཁོད་
ཡོད་པ་དེས། ཁོ་ཚོ་ཤའི་ཕྱིར་བཙོང་གི་ཡོད་པ་དང་བཤས་རར་གཏོང་གི་ཡོད་པ་མཚོན་ཐུབ། བོད་ཀྱི་འབྲོག་པ་
ཚོར་གཡག་རིགས་གསོན་པོས་རྩིད་པ་དང་། ཕྱུ་ར། འོ་མ། མར་སོགས་སྤྲོད་ཀྱི་ཡོད་སྟབས་གཡག་གི་རོས་ཁོ་ཚོར་
ཕན་ཐོགས་མེད། བོད་དུ་གཡག་རྣམས་བཤས་རར་གཏོང་རྒྱུར་ངོ་རྒོལ་བྱས་ཡོད།
བོད་ཀྱི་ཝ་སེར།
རྡོ་སོལ་མེར་བསྲེག་བཏང་བའི་ཐལ་རྡུལ་ནག་པོས་འཁྱག་རོམ་བཞུ་བ་དང་། རྡོ་སོལ་མེར་བསྲེག་བྱེད་པ་དེས་
གོ་ལའི་ཚ་དྲོད་འཕར་གྱི་ཡོད། རྒྱ་མིས་གཏེར་ཁ་སྔོག་འདོན་བྱས་པའི་རྐྱེན་གྱིས་བོད་ནང་རིམ་པ་བཞིན་བྱེ་ཐང་
འཕེལ་བ་དང་རྩྭ་ས་ཉམས་ཉེས་འགྲོ་གི་ཡོད། ཨ་མདོར་མུ་ལི་ཞེས་པའི་ས་ཆའི་རྒྱལ་ཡོངས་རི་དྭགས་སྲུང་སྐྱོབ་
ཁང་ཞིག་གི་ནང་དུ་གཏེར་ཁ་སྔོག་འདོན་བྱེད་པ། རྒྱ་མིས་དུས་ཡུན་རིང་པོ་ཞིག་གི་ནང་བོད་ནང་རྩྭ་ས་སྐྱོབ་
རྒྱུའི་ལས་འགུལ་དང་འབྲེལ་ནས་ཨ་བྲ་དུག་སྨན་གྱིས་གསོད་ཀྱི་ཡོད། དེ་དགོས་ཀྱི་ཡོད་དམ། དེས་ཕན་གྱི་ཡོད་
དམ། ཨ་བྲ་ཟ་མཁན་གྱི་སྲོག་ཆགས་གཞན་རྣམས་ཀྱིས་ཨ་བྲའི་གྲངས་འབོར་ཚད་ཅན་བཟོ་གི་མ་རེད་དམ།དུག་
སྨན་སྤྲད་པའི་ཨ་བྲ་ཟས་སུ་སྤྱོད་མཁན་གྱི་སྲོག་ཆགས་གཞན་རྣམས་ལ་དུག་འཕོག་འགྲོ་བ། རྒྱ་ནག་གཞུང་གིས་
བཙུགས་པའི་རི་དྭགས་གཅེས་སྲུང་ཁང་རྣམས་དངོས་ཡོད་ཡིན་ནམ་ཡང་ན་ཤོག་བུའི་སྟེང་གི་ཤོག་བུའི་ལྡུམ་ར་
ཙམ་ཡིན།
པགས་པ་འཇམ་པའི་ཆུ་སྲམ།
རྒྱ་ནག་གིས་མི་ཆ་དང་དཔལ་འབྱོར་བཏང་ནས་བོད་དང་དེ་ལས་བརྒལ་བའི་བལ་ཡུལ་སོགས་རྒྱལ་ཁབ་གཞན་
གྱི་ཆུ་བོའི་ཐོག་ཆུ་རགས་ཆེན་པོ་རྒྱག་པ། ཆུ་རགས་ཀྱི་རྐྱེན་པས་ཉ་རྣམས་གནས་སྤོ་བྱེད་རྒྱུ་དང་རྩི་ཤིང་ལ་ས་
བཅུད་ཐོབ་རྒྱུར་དཀའ་ངལ་འཕྲད་བཞིན་པ།
ཁྲུང་ཁྲུང་སྐེ་ནག
འཛམ་གླིང་འདིའི་ཐོག་གི་སྲོག་ཆགས་ལ་བརྩི་མཐོང་དང་ཁོ་ཚོ་འདིར་གནས་རྒྱུའི་ཐོབ་ཐང་ལ་བརྩི་འཇོག་ཡོང་
རྒྱུར་གཞོན་སྐྱེས་རྣམས་ལ་སློབ་གསོ་བཟང་ཤོས་དེ་ཇི་ལྟར་སྤྲོད་དགོས་སམ། འབྲུག་གི་ས་ཆའི་བརྒྱ་ཆ་ལྔ་བཅུ་
ཙམ་རི་དྭགས་གཅེས་སྲུང་ཁང་དང་། རང་བྱུང་སྐྱེ་ཁམས་བདག་ཉར་གླིང་ཁ། སྲོག་ཆགས་གླིང་ཁ་སོགས་ཀྱི་ཕྱིར་
རྒྱས་བཅད་བྱས་ཡོད།བྱེད་ཚུལ་འདིས་རྒྱལ་ཁབ་གཞན་རྣམས་ལ་སྐྱེ་ཁམས་ཀྱི་སྣ་མང་རང་བཞིན་སྲུང་སྐྱོབ་བྱེད་
རྒྱུར་བློ་སྤོབས་སྤེལ་ཐུབ་བམ། སྐྱེ་ཁམས་ཀྱི་སྣ་མང་རང་བཞིན་དེ་གལ་གནད་ཆེན་པོ་ཡིན་དགོས་དོན་ཅི་ཡིན་
ནམ།

ཆ་ཤས་ལེན་དགོས།
གོ་ལའི་གནམ་གཤིས་འགྱུར་ལྡོག་ཐད་ཞབས་འདེགས་ཆེན་པོ་སྒྲུབ་མཁན་གྱི་ན་གཞོན།
བུ་མོ་ལི་སི་པི་རི་ཡ་ཀན་གུ་ཇེམ་ལགས།
ལི་སི་པི་རི་ཡ་ནི་ཁོར་ཡུག་སྲུང་སྐྱོབ་ཀྱི་ལས་འགུལ་སྤེལ་མཁན་ཞིག་ཡིན་ཞིང་། སློབ་གྲྭ་ནས་དུས་ཁོམ་ཡོད་དུས་
རྒྱ་གར་གྱི་གྲོས་ཚོགས་ཀྱི་སྒོ་ཁར་གནམ་གཤིས་ཚ་དྲོད་སྙོམ་ཕྱིར་ཁྲིམས་བཟོ་དགོས་པའི་ངོ་རྒོལ་ལས་འགུལ་སྤེལ་
གྱི་ཡོད། མ་ཟད་ཕྱི་ལོ་༢༠༡༩ལོར་མེཌ་རིཌ་མཉམ་འབྲེལ་རྒྱལ་ཚོགས་ཀྱི་གནམ་གཤིས་འགྱུར་ལྡོག་སྐོར་གྱི་ཚོགས་
ཆེན་དུ་གཏམ་བཤད་གནང་བ་དང་དེ་ལྟར་གནང་མཁན་གྱི་ལོ་ན་ཆུང་ཤོས་དེ་ཆགས་ཀྱི་ཡོད། སྐབས་དེར་མོ་
རང་ལོ་༨ཡིན་པ་རེད།ཁོང་གི་བྱས་རྗེས་ལ་ཆེ་བསྟོད་ཀྱིས་ཕྱི་ལོ་༢༠༡༩ལོར་འཛམ་གླིང་བྱིས་པའི་ནོ་སྦེལ་ཞི་བདེའི་
གཟེངས་རྟགས་དང་རྒྱ་གར་གྱི་ཞི་བདེའི་གཟེངས་རྟགས་གཉིས་ཕུལ་ཡོད།
བུ་མོ་གྷི་རི་ཊ་ཐན་སྦག་ལགས།
ཕྱི་ལོ་༢༠༡༨ལོའི་ཕྱི་ཟླ་༡༡པའི་ནང་སི་ཝི་ཌན་ནས་ཡིན་པའི་ལོ་ཆུང་བུ་མོ་གྷི་རི་ཊ་ཐན་སྦག་གིས་གནམ་གཤིས་ཚ་
དྲོད་ཐོག་སློབ་གྲྭའི་ངོ་རྒོལ་གྱི་ལས་འགུལ་ཞིག་འགོ་བཙུགས་པ་དེར་རྒྱལ་ཁབ་ཁག་༡༠༠ཡི་མི་མང་༥༠༠༠༠ཙམ་
གྱིས་རྒྱབ་སྐྱོར་བྱས་ཏེ་རང་བྱུང་ཁོར་ཡུག་སྲུང་སྐྱོབ་ཀྱི་བྱ་བཞག་དག་ལག་ལེན་དགོས་པའི་མཉམ་རྒོལ་བྱས་
ཡོད། ཟླ་བ་བཞིའི་རྗེས་སུ་སློབ་གྲྭའི་ངོ་རྒོལ་དེའི་ནང་འཛམ་གླིང་ཁྱོན་ཡོངས་ནས་སློབ་ཕྲུག་ས་ཡ་གཅིག་དང་
འབུམ་བཞི་མཉམ་ཞུགས་བྱས་ཡོད། བུ་མོ་གྷི་རི་ཊ་ཡིས་གནང་བའི་གཏམ་བཤད་ཁག་དང་དམིགས་བསལ་ཁོང་
གིས་མཉམ་འབྲེལ་རྒྱལ་ཚོགས་དང་དབྱིན་ཡུལ་གྱི་གྲོས་ཚོགས་ནང་གདུང་ཤུགས་དྲག་པོས་འབོད་སྐུལ་བྱས་པའི་
གཏམ་བཤད་རྣམས་དཔེ་དེབ་གཅིག་ཏུ་ཕྱོགས་བསྡུས་བྱས་ཡོད། དེབ་དེ་མཐུག་པོ་ཞིག་མིན་ན་ཡང་མི་རབས་
སྔ་མ་ཚོས་ཇི་ཙམ་རང་བྱུང་ཁམས་ལ་གཏོར་བཤིག་བྱས་པ་དང་མི་རབས་རྗེས་མ་རྣམས་སྲུང་སྐྱོབ་བྱ་ཕྱིར་ད་ལྟ་
ཉིད་ནས་བསྒྲུབ་དགོས་པའི་ལས་འགུལ་ཁག་ལག་བསྟར་ཡོང་བའི་བསྒྲགས་གཏམ་ཤུགས་ཆེ་ཞིག་ཏུ་གྱུར་ཡོད།
གཞོན་སྐྱེས་ཀྱི་ནུས་སྟོབས།རང་གི་སྨྲ་བརྗོད་ཀྱི་ནུས་པ་དང་། དེ་ཉིད་བེད་སྤྱོད་ཇི་ལྟར་གཏོང་དགོས་པའི་ཚུལ།
ཇི་མི་མར་གྷོ་ལིན་ནི་ཨ་རིར་ཆུ་ཚོད་སྟོང་པ་ཞེས་གཞོན་སྐྱེས་ཀྱིས་སྣེ་ཁྲིད་བྱས་པའི་སྒེར་ཕན་མ་ཡིན་པའི་ཚོགས་
པ་ཞིག་ཡོད་པ་དེའི་དབུ་འཛུགས་གནང་མཁན་ནས་གཅིག་ཡིན།ཚོགས་པ་དེས་ཁོར་ཡུག་དང་གནམ་གཤིས་ཀྱི་
ཚ་དྲོད་ཐད་དྲང་བདེན་ལ་རྩོད་ཀྱི་ཡོད། ཁོང་གི་ཕྱག་དེབ་གཞོན་སྐྱེས་ཀྱི་ནུས་སྟོབས་བྱ་བ་དེའི་ནང་གང་ཟག་
ཞིག་སྤྱི་ཕན་ལས་འགུལ་སྤེལ་མཁན་ཞིག་ཆགས་རྒྱུར་རིམ་པ་བཞིན་ཇི་ལྟར་གོམ་ཁ་བསྒྱུར་དགོས་པའི་སྐོར་
འཁོད་ཡོད།
གཟའ་པ་སངས་མ་འོངས་པའི་ཕྱིར་ཞེས་པ་འདི་གྷི་རི་ཊ་ཐན་སྦག་གིས་སྣེ་ཁྲིད་བྱས་པའི་གོ་ལ་ཧྲིལ་པོའི་ལས་འགུལ་ཞིག་སྟེ། 
ལས་འགུལ་འདི་ཕྲུ་གུ་རྣམས་ལ་གོ་ལའི་གནམ་གཤིས་འགྱུར་ལྡོག་སྐོར་ལ་བྱེད་སྒོ་སྤེལ་རྒྱུའི་སྐོར་ཡིན། པར་པ། བསྟན་འཛིན་
ཆོས་འབྱོར། དགའ་ལྡན་ཕོ་བྲང་ནས།

བྱམས་བརྩེའི་ས་བོན།

འདི་ནི་ཏཱ་ལའི་བླ་མ་མཆོག་ནས་ཐད་ཀར་ལོ་ཆུང་བྱིས་པ་ཚོའི་ཕྱིར་བརྩམས་གནང་བའི་ཕྱག་དེབ་ཅིག་ཡིན། དེབ་
འདིའི་ནང་ཁོང་གིས་རང་ཉིད་ཆུང་དུས་ཀྱི་ཉམས་མྱོང་དང་སྦྲགས་ནས་སྒྲུང་གི་རྣམ་པའི་ཐོག་བྱིས་པ་ཚོར་
བྱམས་བརྩེ་དང་ཞི་བདེའི་སྐོར་ལམ་སྟོན་མཛད་ཡོད། དེའི་ཐོག་སྒྲུང་གི་ནང་དོན་གསལ་ཕྱིར་སྐུ་ཞབས་སྦ་ཝོ་ལུ་
ཡིས་བྲིས་པའི་རི་མོ་མང་པོ་འཁོད་ཡོད།ཕྱག་དེབ་འདིའི་བོད་ཡིག་གི་པར་མ་ནི་བོད་ཀྱི་དཔེ་མཛོད་ཁང་ནས་པར་
སྐྲུན་ཞུས་པ་བཞིན་གོང་གི་དཔར་རིས་ནང་ཡོད་པ་དེ་ཡིན།
གལ་ཏེ་ང་ཚོས་འཛམ་གླིང་གི་བྱིས་པ་ལོ་བརྒྱད་ལོན་པ་ཀུན་ལ་སྒོམ་བརྒྱབ་རྒྱུ་བསླབ་ཚེ་མི་རབས་གཅིག་ཁོ་ནའི་
ནང་འཛམ་གླིང་འདིར་འཚེ་བ་མེད་པ་བཟོ་ཐུབ།
--༸གོང་ས་སྐྱབས་མགོན་ཏཱ་ལའི་བླ་མ་མཆོག་གིས།

སེམས་ཤུགས་སྐྱེ་བའི་དཔེ་དེབ།

ཕྲུ་གུ་འཚུབ་པོ་ཚོར་རྩ་སྟོངས་སུ་འགྲོ་ཉེ་བའི་སྲོག་ཆགས་ཀྱི་སྐོར་མིག་སྟོན།
རྩོམ་པ་པོ་དང་རི་མོ་བ་མི་ལི་མ་རོ་ཊ་ཡིས་ཁོ་མོའི་དེབ་འདི་བརྒྱུད་ཕྲུ་གུ་ཚོས་མི་ཚེ་ཧྲིལ་པོར་རི་སྐྱེས་སྲོག་ཆགས་
སྲུང་སྐྱོབ་བྱ་རྒྱུར་དོ་སྣང་ཡོང་བ་དང་། ད་ལྟའི་སྐབས་སུ་མི་སུ་ཡིན་ཡང་གཞན་ཕན་བསྒྲུབ་རྒྱུའི་ལམ་རེ་ཡོད་པ་
སྟོན་ཐུབ་པའི་རེ་བ་བྱེད་ཀྱི་ཡོད་གསུངས་སོང་།
ང་ཚོའི་ཁྱིམ་མཚེས་སྲོག་ཆགས།
འདི་ནི་བྷེ་ཁ་ཧོལ་གྱིས་འདྲ་རིས་སུ་ཕབ་པའི་བྱིས་པའི་དཔེ་དེབ་ཅིག་ཡིན། རྩོམ་པ་པོ་ནང་པའི་དགེ་འདུན་མེ་
ཐིའུ་རི་ཀཎྜ་དང་། ཇེ་སན་གྷ་རལ་གཉིས་ནས་དེབ་འདི་བརྒྱུད་ནས་སྤུ་ལྡན་དང་། ཉག་ཉོག་ཅན། ཚེར་མ་ཅན་
ལ་སོགས་པའི་སེམས་ཅན་གྱི་རིགས་ཐམས་ཅད་ལ་བྱམས་པ་དང་སྐྱིད་སྡུག་མཉམ་མྱོང་གི་ཚོར་ཤེས་དགོས་རྒྱུའི་
སྐོར་བཀོད་ཡོད།
སྟོན་པ་བཅོམ་ལྡན་འདས་གླང་པོ་ཆེའི་སྐྱེ་བ་བཞེས་སྐབས།
འདི་ནི་བྱིས་པ་ལོ་ཚད་ལྔ་ནས་བརྒྱད་ཀྱི་བར་ལ་རན་པའི་དེབ་ཅིག་ཡིན། སྤྱིར་བཏང་དབྱིན་ཡིག་ཐོག་སྟོན་པ་
བཅོམ་ལྡན་འདས་ཀྱི་སྐྱེས་རབས་བསྒྱུར་ཟིན་པ་ཁ་ཤས་ཡོད། དེབ་འདིའི་ནང་སྟོན་པ་བཅོམ་ལྡན་འདས་ཀྱི་སྐྱེས་
རབས་ལས་སྲོག་ཆགས་ཀྱི་བློ་གྲོས་དང་འབྲེལ་བའི་སྒྲུང་༣༦ འཁོད་ཡོད། དེ་དག་མརྐ་མེག་གྷི་ནི་སི་ཡིས་ཚོན་
ལྡན་འདྲ་རིས་དང་བཅས་པ་བསྐྱར་བརྗོད་གནང་ཡོད།
གསེར་ཡོད་པའི་རྒྱུག་ཆུའི་མཚམས།
སི་ཏཱ་བྷྲ་མ་ཅཱ་རི་ཞུ་བའི་རྩོམ་པ་པོས་བློ་སྟོབས་བསྐྱེད་པའི་སྒྲུང་ཞིག་བརྩམས་ཡོད། སྒྲུང་དེའི་རྒྱབ་ལྗོངས་ནི་གྲལ་
རིམ་དབྱེ་འབྱེད་ཆེ་ཞིང་དྲག་གནོན་ཁོ་ནའི་ཁོར་ཡུག་ཅིག་སྟེ། གནས་བབ་དེའི་འོག་ཟེགས་རྡུལ་སྡེབ་སྦྱོར་བྱེད་
མཁན་གྱི་སྦྲང་བུ་རྣམས་མེད་པར་གྱུར་ཟིན་པས་སྟོན་ཐོག་གི་ཟེགས་རྡུལ་སྡེབ་སྦྱོར་བྱ་རྒྱུ་དེ་ཕྲུ་གུ་ཚོས་བསྒྲུབ་
དགོས་ཀྱི་ཡོད།
དྲི་ངན་ལྡང་བའི་གཟའ་སྐར་འདི་ཇི་ལྟར་སྐྱོབ་དགོས་སམ།
སྐུ་ཞབས་ལི་ཀོརྦི་ཀྲེ་སྦལ་ནི་གཟུགས་མཐོང་བརྙན་འཕྲིན་ནང་གི་ལེ་ཚན་སྤྱན་འབུལ་བ་དང་ཚན་རིག་གནས་
ཚུལ་སྤེལ་མཁན། གཞན་ཡང་ཀེབ་ཊེན་པེ་ལེ་ནེཊ་ཞེས་པའི་ཁོར་ཡུག་སྲུང་སྐྱོབ་ཀྱི་བརྙན་འཕྲིན་ལེ་ཚན་ལ་
དགའ་མོས་ཅན་ཞིག་ཡིན། ཁོང་གིས་བྲིས་པའི་ཕྱག་དེབ་དྲི་ངན་ལྡང་བའི་གཟའ་སྐར་འདི་ཇི་ལྟར་སྐྱོབ་དགོས་
སམ་ཞེས་པ་འདིའི་ནང་དུ་ལུད་སྦྱོར་བྱ་ཚུལ་ནས་ཐུབ་ཅི་བཟོ་སྟངས་སོགས་བརྗོད་བྱ་དུ་མ་དགོད་བྲོ་བའི་
རྣམ་པའི་ཐོག་ནས་བསྟན་ཡོད་པ་དང་། བྱིས་པ་ཚོར་དྲི་བ་འདྲ་མིན་དང་རང་ཁྱིམ་དུ་བྱེད་ཐུབ་པའི་ཚན་རིག་གི་
བརྟག་དཔྱད་བྱ་ཚུལ་སྣ་མང་འཁོད་ཡོད། དཔེ་དེབ་འདིས་སྒྱུ་རྩལ་ལྡན་པའི་ཐོག་ཕྲུ་གུ་རྣམས་ལ་རྩེད་དགའ་དང་
སྦྲགས་རང་ངོས་ནས་འབག་རླུང་ཇི་ལྟར་ཉུང་དུ་གཏོང་དགོས་པ་བསྟན་ཐུབ་ཡོད།
ཁོར་ཡུག་ལ་བཅངས་པའི་གནོང་སེམས་བཅོས་ཐབས།
འདི་ནི་ནུས་པ་ཆེ་བའི་དེབ་ཆུང་ཞིག་སྟེ། ཁོར་ཡུག་གི་ཉག་ཕྲ་བའི་གནད་དོན་ལ་ཐབས་ཟད་པའི་ཚོར་བ་ལྡན་
མཁན་ཚོའི་ཆེད་དུ་ཡིན། དེབ་འདིའི་ནང་རྩོམ་པ་པོ་ཇེན་པི་ལེ་སེནཊ་ལགས་ཀྱིས་ཁོར་ཡུག་གི་ཐད་ལ་སེམས་
ཁྲལ་བྱེད་པ་དེ་ཕན་ཐོགས་ཡོད་པའི་ནུས་པར་འགྱུར་ཐུབ་པའི་ཐབས་ལམ་རིམ་པ་ལྔ་བསྟན་ཡོད།
སྲོག་ཆགས་ཀྱི་ཆེད་དུ་རེ་བསྐུལ།
བརྩམས་ཆོས་འདིའི་ནང་བོད་བརྒྱུད་ནང་བསྟན་གྱི་དགེ་འདུན་པ་མེ་ཐིའུ་རི་ཁརཌ་ལགས་ཀྱིས་བཟང་སྤྱོད་
དང་། ལྟ་གྲུབ། འགྲོ་བའི་འཕེལ་རིམ་སོགས་གང་ཐད་ནས་སེམས་ཅན་ཐམས་ཅད་ལ་སྙིང་རྗེ་ལྡན་དགོས་པ་གལ་
ཆེ་ཡིན་ཚུལ་གསུངས་ཡོད།

རྩོམ་པ་པོའི་སྐོར།

མཡེ་ཁལ་བྷག་ལི་ནི་ཁེ་ན་ཌའི་ལྟད་མོ་བཟོ་མཁན་དང་རྩོམ་པ་པོ་ཞིག་ཡིན་ཞིང་། ཁོང་ནི་བོད་དང་བོད་ཁུལ་གྱི་
གནས་ཚུལ་ལ་ཐུགས་སྣང་ཧ་ཅང་ཆེན་པོ་ཡོད་མཁན་ཞིག་ཡིན། ཁོང་གིས་བཞུར་བཞིན་པའི་བོད་ཅེས་པའི་ཕྱག་
དེབ་བརྩམས་གནང་ཡོད། དེབ་དེའི་ནང་རྒྱ་མིས་བོད་མཐོ་སྒང་གི་སྣོད་བཅུད་ལ་གཏོར་བཤིག་ཇི་ལྟར་གཏོང་
བཞིན་པའི་སྐོར་འཁོད་ཡོད། གཞན་ཡང་ཁོང་གིས་དངོས་བདེན་གློག་བརྙན་ཐུང་གྲས་གསུམ་བཟོས་ཡོད་པ་དེ་
དག་ནི་བོད་ཀྱི་ཁོར་ཡུག་གི་གནད་དོན་སྐོར་ཡིན། མ་ཟད་ཁོང་གིས་ཨེ་ཤི་ཡའི་ལྷོ་ཤར་ཁུལ་དང་ཧི་མཱ་ལ་ཡའི་
ཁུལ་གྱི་གནད་དོན་དང་འབྲེལ་བའི་དེབ་གྲངས་བཅུ་གཉིས་ཙམ་བརྩམས་གནང་ཡོད།
ཁོང་གི་ཕྱག་ལས་དང་འབྲེལ་བའི་སྐོར་ཞིབ་ཕྲ་ཤེས་འདོད་ན་གཤམ་གྱི་དྲྭ་ཚིགས་ཁག་ལ་གཟིགས།།

གཤམ་དུ་དེབ་འདིའི་ནང་བེད་སྤྱོད་བྱས་པའི་བོད་ཡིག་དང༌།
རྒྱ་ཡིག །རྫོང་ཁ། ལེགས་སྦྱར་སོགས་ཀྱི་མིང་དང༌།
དེ་དག་གི་དོན་རྣམས་བཀོད་ཡོད།

གསའ།
ཁ་བ། ཁ་བ་ནི་གངས་ཀྱི་མངོན་བརྗོད་དམ་མིང་གཞན་ཡིན།
རྡོ་རྗེ། སྙིང་རྗེ་དང་བརྟན་ལྷིང་མཚོན་བྱེད་ཀྱི་ཆོས་ཀྱི་ཡོ་བྱད་ཅིག
དོམ་ཁྲ་དམར་ཆུང་།
བཀྲ་ཤིས། ཕུན་སུམ་ཚོགས་པོའམ་རྟེན་འབྲེལ་བཟང་བ་ལ་ཟེར།
བློ་ལྷ།བློ་བཟང་ལྷ་མོའི་ཚིག་སྡུད་དེ། བློ་རིག་བཟང་བའི་ལྷ་མོ་ཞེས་པར་གོ
བུ་ཁྲིད། བུ་ཕྲུག་འཁྲིད་འོང་བའམ་བཙའ་མཁན་ལ་ཟེར།
འབྱོར་ལྡན། དཔལ་འབྱོར་ལོངས་སྤྱོད་དང་ལྡན་མཁན་ལ་ཟེར།
བྱ་རྒོད།
སྐར་ལྷ། སྐར་མ་ལྷ་མོའི་ཚིག་སྡུད་དེ།སྐར་མའི་ལྷ་མོ་ཞེས་པར་གོ
ཝིཀ་རམ། ལེགས་སྦྱར་དུ་དགྲ་ལས་རྣམ་པར་རྒྱལ་བའམ་དཔའ་རྟུལ་ཅན་ལ་གོ
བོད་ཀྱི་གཙོད།
བློ་ལྡན།ཤེས་རབ་ལྡན་པའམ་སྤྱང་པོ་ལ་ཟེར།
གངས་མཛེས།གངས་བཞིན་མཛེས་པ་ལ་ཟེར།
མཁའ་འགྲོམཁའ་དབྱིངས་སུ་འགྲོ་མཁན་ནམ།རྫུ་འཕྲུལ་ཅན་གྱི་མཁའ་འགྲོ་ལ་ཡང་གོ
དྲེད་མོང་།
སྡེར་རྣོ། སྡེར་མོ་རྣོན་པོ་ཡོད་མཁན།
དབང་མོ། དབང་དང་ལྡན་པའི་བུད་མེད།
ཤིའི་ཤིའི། རྒྱ་སྐད་དུ་སྐྱིད་པོ་ལ་གོ།སྲིད་འཛིན་གྱི་མིང་གི་རྗེས་སུ་ཐོགས།
འཇིགས་མེད། འཇིགས་པ་མེད་པ་སྟེ། ཞེད་སྣང་མེད་མཁན་ལ་ཟེར།
དབང་འདུས། དབང་དུ་སྡུད་མཁན་ལ་ཟེར།
བ་མེན།
ཀུན་ལེགས།རྫོང་ཁའི་དོན་ནི་བྱ་བ་ཐམས་ཅད་བཟང་བ་ལ་ཟེར།
དམར་སྨུགརྫོང་ཁའི་དོན་ནི་ཚོན་དམར་པོ་སྨུག་མདོག་དང་ཉེ་བ་ལ་ཟེར།
ཏཱ་ར། ལེགས་སྦྱར་གྱི་མིང་སྟེ། འཕྲིན་ལས་ཀྱི་ལྷ་སྒྲོལ་མ་ལ་གོ
འབྲོང་།
རོག་ཏུར། སྤུ་མདོག་ནག་ཅིང་བཀྲག་མདངས་ལྡན་པའི་གཡག
གདོང་དཀར། གདོང་གི་དཀྱིལ་ལ་སྤུ་མདོག་དཀར་པོ་ཅུང་ཟད་ཡོད་པའི་གཡག་
སྐར་རྒྱན། སྐར་མའི་རྒྱན་ལ་ཟེར།
གཡང་ལྷ།ལོངས་སྤྱོད་ཀྱི་ལྷ་མོ་ལ་ཟེར།
ཝ་སེར།
རྫི་རྣོན། དྲི་སྣོམ་གྱི་དབང་པོ་རྣོན་པོ་ཡོད་མཁན་ལ་ས་ཟེར།
འཆི་མེད། འཆི་བ་མེད་པ་སྟེ། འདིར་ཞི་མིའི་སྒྲ་དང་ཐག་ཉེ་བས་དེ་ལྟར་མིང་བཏགས།
རི་ཞུམ་འདི་བལ་ཡུལ་དང་འབྲུག་ཁུལ་ནས་རྩ་སྟོངས་སུ་ཕྱིན་པར་བཤད་ཀྱང་པར་ཆས་ནང་སླར་ཡང་
འཐེབས་ཡོད་ཚུལ་བརྗོད།
ལྷགས་པ།ལྷགས་པ་བཞིན་རྐང་པ་མགྱོགས་པོ་ཡོད་པས་མིང་དེ་ལྟར་བཏགས།
ཡེ་ཤེས། བློ་གྲོས་དང་ལྡན་པའམ་འཕགས་པའི་མཁྱེན་པ་ལ་གོ
པགས་པ་འཇམ་པའི་ཆུ་སྲམ།
ཀླུ་མོ། ཆུའི་ནང་གནས་མཁན་གྱི་ཀླུ་རིགས་མོ།
ནན་དྷ། ཨཱ་ནནྡའི་ཚིག་སྡུད་དེ། ལེགས་སྦྱར་དུ་ཀླུའི་གཙོ་དགའ་བོ་ལ་གོ
ཁྲུང་ཁྲུང་སྐེ་ནག
ཀརྨ། ལེགས་སྦྱར་དུ་ལས་ཀྱི་དོན་ཡིན།